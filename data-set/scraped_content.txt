Cynthia de Graf ta empleado di luna di october 2023 na hospital
Team di clinica di Dialisis di HOH a bini hunto pa sorprende colega Cynthia de Graf. Nan a bis’e cu e tin cu acudi na un ‘zoom’ meeting pero asina cu el a drenta el a keda ‘speechless’ di mira asina hopi colega, specialista y Hunta di Directiva presente. Pues, un gran sorpresa unda cu el a keda den ‘shock’ pero masha agradecido na su coleganan pa cu e nominacion. Tur luna Horacio Oduber Hospital (HOH) ta reconoce un colega cu a resalta door di pone den ‘spotlight’ y pa luna di october 2023 esaki a keda den persona di Cynthia de Graf, nurse di dialisis.

Cynthia de Graf a cuminsa labora na Hospital na aña 2006 y na aña 2013 a start su specialisacion pa e bira nurse di dialisis. Te dia di awe e mes ta gusta guia e studiantenan cu ta specialisa y ta bay e miya extra pa yuda e studiantenan pa nan caba nan estudio. E ta compronde nan, tin hopi pasenshi y por splica bon. Pa su coleganan, Cynthia ta un bon ‘teamplayer’ unda cu semper e ta dispuesto pa yuda. E ta comunica bon, ta respetuoso y ta delibera hunto cu su coleganan pa y hunto por tuma un decision bon balansa.

Cynthia ta un persona cu por conta riba dje y ta un gran sosten pe departamento. E ta integro y ta sinti un responsabilidad grandi pa su trabou cu e ta tuma hopi na serio. Tanto na hemodialisis, dialisis peritoneal y tambe dialisis agudo. Banda di esey e tin bon experiencia pa loke ta ‘roosterplanning’ y e tin bon bista riba e schedule. Por acerca Cynthia cualkier momento y por conta riba su confiansa. E ta scucha y ta keda semper trankilo. Tanto pashent como colega ta balora Cynthia masha hopi.

Bunita di Cynthia ta cu e por convence e pashentnan pa sigui nan tratamento di dialisis y sigui pensa positivo. Cynthia ta conoci pa ta e persona cu ta considera e ‘safe haven’ di e departamento unda cu su balornan sigur ta bay man den man cu di hospital. Hunta di Directiva, management y e coleganan ta contento di tin Cynthia den nan team. Masha pabien Cynthia!




Programa di Certificacion Aruba: Halsando experiencia culinario a traves di excelencia
Drentando den un esfuerso transformado, e Programa di Certificacion di Aruba, hunto cu Openbare Avondleergangen (OAA) y Aruba Food & Beverage Association (AF&BA), ta presenta un proyecto piloto innovador Beroepsbegeleidende Leerweg (BBL).

Adapta n’e aspirante y profesionalnan, e iniciativa ta enfoca riba e formacion inicial di “Assistent horeca, voeding of voedingsindustrie” (crebo no. 25742),

Devela e nificacion di BBL:

Den e proyecto piloto unico aki, e participantenan ta drenta den un formato di un MBO-opleiding structura. Dos dia di instruccion teoretico ta complementa cu cuater dia di les practico experimental. E combinacion di strategia aki no solamente ta comparti conocemento, sino cu ta cultiva un comprension profundo di e aspectonan di e veld scogi.

UN VISION PROFUNDO DEN CUADRO EDUCATIVO

E programa “Assistent horeca, voeding of voedingsindustrie,” di nivel MBO1 (ABO 1), ta bay mas leu cu e educacion convencional den klas. E ta atende un plan di estudio completo cu ta compronde e asignaturanan generico, profiel fundacional, evaluacion practico (Proeve van Bekwaamheid (BPV)) y modulonan optativo pa un enseñansa specialisa.

VERSATILIDAD DI E PROFESIONAL CULINARIO

E participantenan den e programa ta prepara pa traha den e diferente sectornan, manera e produccion di alimento, hoteleria, benta por menor di producto fresco, etc. For di e establecimento di haute cuisine p’e empresanan di servicio rapido, nan ta ekipa pa prospera den un serie di ambiente dinamico.

EXPERIENCIA PRACTICO PA DOMINA MUNDO REAL

Un componente fundamental di e programa t’e periodo di Practica Empresarial (BPV), caminda cu e participantenan ta integra a la perfeccion e conocementonan teoretico den e aplicacion di practica. E experiencia aki ta garantisa cu no solamente nan ta compronde e materia di e industria, sino cu nan ta experto den nan aplicacion riba e escenario di mundo real.

EXCELENCIA CULINARIO ARTESANAL

E “Assistent horeca, voeding of voedingsindustrie” ta lanta no solamente como un figura di apoyo, sino como parti integral di e proceso di creacion culinario. Ya sea den un cushina druk of den un panaderia, su papel ta bay mas leu di e asistencia: ta trata di contribui n’e arte di gastronomia.

CELEBRACION DI GRADUACION Y COMIENSO DI E ACTIVIDADNAN PRACTICO

Mientras cu e graduadonan aki ta embarca den e fase practico di nan biahe culinario, nos ta aplaudi nan compromiso y nos ta destaca nan conocemento cultural adicional adkiri durante e programa di 9 siman di e Fundacion Aruba Excellence. E temanan trata ta inclui naturalesa y e hendenan di Aruba, cultura, e simbolonan nacional, e percepcion intercultural, e structura politico, turismo, e caracteristicanan, e servicio caluroso, e desaroyo sostenibel  y e historia industrial. E combinacion di e elementonan cultural aki cu e habilidadnan culinario, ta posiciona nan como profesional, completo y cla pa tin un impacto significativo den e sector di alimento y bebida. Dia prome di november, e participantenan a ricibi nan certificacion, cu ta marca e finalisacion di e fase teoretico.

A PASA P’E FASE PRACTICO

Durante e proximo 12 lunanan, e participantenan lo drenta den e fase practico di e programa, adkiriendo experiencia practico den establecimento di renombre manera Aruba Wine and Dine Hospitality Group, Amsterdam Manor Beach Resort, Driftwood Restaurant, Dushi Hospitality Group, La Cabana Beach Resort Aruba, Linda’s Dutch Pancakes y Peanuts Restaurant.

TA SPERA NOS UN ODISEA CULINARIO

Durante e aña siguiente, e entusiastanan aki di cushina lo somete na un variedad amplio di experiencia den varios cushina, perfeccionando nan habilidad manera ta indica den e programa. E periodo aki no solamente ta nifica un trabao, sino tambe un biahe profundo di crecemento profesional y dominio culinario.

RECONOCEMENTO N’E PIONERONAN CULINARIO

Mientras e aspirantenan na profesional culinario ta drenta den e biahe enrikecedor aki, nos ta elogia nan dedicacion, ta aplaudi nan logro y anticipa e excelencia culinario cu sin duda lo aporta n’e sector. Nos ta felicita nan pa nan logro y nos ta expresa nos gratitud n’e Fundacion Aruba Excellence y OAA p’e iniciativa transformado. Salud n’e participantenan mientras cu nan ta pasa p’e siguiente nivel di nan carera.




Pueblo a bisa “Si” na matrimonio original
Diabierna atardi 3 di november ta marca un dia historico pa pueblo di Aruba. Pueblo a sali masalmente pa na un forma pacifico pa laga gobierno su cu e intencion di algun parlamentario pa legalisa matrimonio di mesun sexo ta contra e boluntad di mayoria di pueblo.

No ta trata e comunidad homosexual diferente pasobra tin comerciante homosexual, hefe di departamento di gobierno homosexual, abogado homosexual y hopi mas kendenan tin strobansa den nan trabou.

Pa loke ta matrimonio di mesun sexo, e corte mas halto den e asunto aki ya a duna su veredicto. Casamento no ta un derecho pa un hende cu kier casa cu mesun sexo. Esey kiermen cu si leynan di Aruba no ta permiti casamento di mesun sexo esaki no ta discriminacion. Den casonan mester tin trato igual pero Corte Europeo pa Derecho Humano a bisa cu aki no ta trata di casonan igual.

Pueblo di Aruba no ta desea di mira un par di parlamentario busca diesun voto pa asina haci matrimonio di mesun sexo legal na Aruba.

E peticion cu lidernan religioso den nomber di un gran mayoria di e pueblo di Aruba ta haci ta pa gobierno pidi cooperacion di parlamento pa no trata e proposicion di ley matrimonio di mesun sexo te ora gobierno haci un sondeo representativo den pueblo tocante a topico aki. Sikiera e respet aki nos gobernantenan por demostra na pueblo.

Facebook live link: https://www.facebook.com/24ora/videos/871322514662482/




Cera pa asesinato: Corte a laga Walkidia Winterdaal den libertad
Esaki tabata un decision cu a sorprende hopi hende. Na inicio di e siman aki ainda den tratamento di e apelacion Procurador General a pidi un castigo di mas cu 20 aña y awe e schors su detencion.

E ta cera, mescos cu Jafet Cabrera Baez desde maart, 2022, pa complicidad den asesinato di Frans Angela na Zeewijk.

Ta trata di Walkidia Winterdaal, condena door di Corte di Prome Instancia na un castigo di prizon di 18 aña igual cu su pareha Jafet. Fiscal den prome instancia y procurador general a pidi 25 aña.

Tur e partidonan a apela pa motibo cu ta haya e castigo demasiado abou (OM) y e acusadonan a hay’e demasiado halto.

E tratamento a tuma luga dialuna ultimo y a finalisa despues di 7:00 di anochi. Walkidia a wordo representa pa mr. John Zara y Jafet Baez pa mr. Doris Canwood.

Den e sentencia di prome instancia ta para of describi e forma cruel cu a actua cu e victima Frans Angela dia 18 di maart, 2022. Hasta a pasa auto riba dje, ora cu e tabata na bida ainda. Esaki a pone cu Corte di Prome Instancia a condena ambos na 18 aña.

Pero ta parce cu e argumentonan cu abogado Zara a uza pa mustra cu e rol di su cliente Walkidia Winterdaal no tabata asina grandi manera esun di Jafeth. A pesar cu a pidi 25 aña y a pesar cu hof a bisa cu den tres siman lo anuncia e decision, e decision a bini dos dia despues di e tratamento.

Mr. Zara durante tratamento a bisa cu e rol di su cliente no tin nada di aber cu complicidad. No tabatin un plan traha, y no por a proba esey tampoco. Na momento cu Jafeth lo a comete su acto, Walkidia a cana bay for di e sitio pasobra door di su embaraza e ta haya cu e cos ey no ta bon pa e pasa aden. Tambe a bisa cu e no tabata stuur e auto ora cu a pasa riba e victima y e no a participa activamente den esey.

E argumentonan aki a convence hof cu en espera pa anuncia su decision a ordena pa schors su detencion pa e bay cas en espera di e decision di hof dia 27 di november awo.




Sorteo ta awe nochi: Gana 1 miyon 900 mil florin cu Lotto 5
Diaranson ultimo Lotto 5 no a conoce ningun ganado cu ta pone e jackpot sigui crece y pa awe diasabra e suma bira 1 miyon 900 mil florin! Lotto 5 ta costa solamente 4 florin pa ticket y bo por combina bo 5 numbernan for di 01 te cu 35, si bo no sa cua numbernan pa kies, bo ta puntra bo rebendedor pa un loco y asina bo ta den wega pa bira e siguiente miyonario y gana e jackpot di 1 miyon 900 mil florin cu Lotto 5.

Corda busca bo Lotto 5 trempan, pa asina bo no keda afo di e sorteo miyonario di awe nochi cu Lotto. Tambe Lotto ta ofrece bo e opcion pa por cumpra bo weganan di Lotto Online, kiermen si bo no tin chens pa sali cumpra bo weganan preferi di Lotto, bo por cumpr’e for di bo smart phone, tablet of bo computer.

Si ainda bo no tin un cuenta di Lotto Online, bishita www.lottoaruba.com , traha bo cuenta di hungado y asina cu bo wordo aproba, bo por cuminsa hunga Lotto online tambe! Sorteo di Lotto 5 ta hunga awe diasabra pa 7.45PM y por cumpra bo ticket na bo rebendedor faborito tecu 7.30PM.

Lotto, E Loteria di Aruba tin diferente wega, Catochi, Big 4, 1-OFF, Zodiac, Wega di Number di Korsou di Lotto, Lucky 3, Multi-X, Lotto di Dia, Lotto 5, Mini Mega y cu su Mega Plus y e diferente weganan di Raspa y Gana y Instacash. Tambe lo por hunga Lotto Online door di bishita: www.lottoaruba.com pa por registra. Cumprando Lotto bo ta contribui na deporte riba nos isla. E meta ta pa organisa loteria,cambia bida di su hungadonan y na mes momento inverti den deporte local pa medio di donacionnan na e comision di subsidio.




Yobida a daña caminda di santo di Tanki Leendert
Den e ultimo dianan nos a conoce diferente yobida. Un banda e ta bon, pasobra e tera mester di e awa, pero di otro banda e camindanan di santo ta daña. Y esey ta loke a pasa den bisindario Tanki Leendert.

Habitante di Tanki Leendert 74 a tuma contacto cu nos redaccion pidiendo ayudo pa nan situacion cu e caminda di tera cu ta dilanti e cas. E caminda di santo ta yena cu buraco. E autonan ta pasa un trabou riba e caminda di santo.

E situacion aki no ta solamente fastioso p’e habitantenan di Tanki Leendert, pero tin un crèche. Nan ta pidiendo DOW auxilio. Nan no por cu e situacion aki mas, mirando cu tur dia nan mester haci uzo di e caminda di santo aki.

Un yobida fuerte a pasa y a laga e caminda aki yena cu buraco. E autonan tin problema pa pasa, tanto shocks como taira ta bati. P’esey e habitantenan ta pidi yudansa pa drecha e caminda di santo aki. Nan ta pidi pa DOW basha un capa di azeta p’asina e problema aki termina.

Tur esunnan cu ta uza e caminda aki, mester maniobra pa pasa. E habitantenan ta fada cu cada bes awa cay, nan tin cu pasa un martirio cu e caminda. Nan ta pidi un solucion pa asina nan auto tambe por stop di ta bati.

Pa mas lesa TREMPAN.COM.




Abogado Sjiem Fat: Decision di Hof contra Otmar Oduber ta inhusto
E decision di Hof den e caso Otmar Oduber vs Aruba Bank, cu e instituto bancario ta esun cu a apela, tabata un decepcion pa e famoso abogado local mr. Hans Sjiem Fat. “Mi no ta di acuerdo cu e decision aki,” Sjiem Fat a bisa den un declaracion na 24ora.com y TREMPAN.

Sjiem Fat ta un  abogado cu un trayectorio largo, yiu di e prome generacion di abogado den tempo moderno esta di mr. Paul Sjiem Fat.

Ta hopi caso mr. Hans Sjiem Fat tin den su portofolio pa cual awe e por bisa cu e ta decepciona cu decision di Hof. El a splica cu normal decisionnan den casonan sumario ta basa riba un evaluacion di e interesnan di ambos banda, pa dicidi cual tin mas peso.

E ta haya cu corte no a duna suficiente peso na e echo cu e acusacionnan contra di Oduber den e caso penal/ Flamingo cu a resta ta hopi menos serio cu e acusacionnan den e caso original.

Originalmente tabatin: Labamento di placa; participacion den un organisacion criminal pa estafa pais Aruba y cu Oduber lo a adkiri propiedadnan durante e periodo cu e tabata  minister, sin por a splica con el a adkiri esakinan.

“Sinembargo Ministerio Publico y Landsrecherche no a haya ningun prueba pa e acusacionnan aki, no obstante un investigacion cu a dura cuater aña. Awo, en bes cu Ministerio Publico ta seponeer e caso contra Oduber, nan a dicidi di persiguie toch riba algun punto,” e abogado a splica.

E acusacionnan cu tin awo ta: otorgamento di algun tereno contra di e maneho estableci pa DIP; pone algun spookambtenaar na trabou, y cu nunca a presenta na trabou; duna trabou na algun miembro di su partido na DOW of Serlimar.

Ta acusacionnan, e ta bisa, cu no por tuma na serio. E Minister di Infrastructura tin e pleno autoridad pa otorga tereno y tambe tin autoridad pa establece maneho na DIP y cambia maneho. Hunto cu e Management Team di DIP, Oduber a dicidi di traha un cambio den e maneho a base di cual e terenonan en cuestion a wordo otorga. Y esey, e ta bisa, ta loke cu a pasa.

Lesa relato amplio den TREMPAN.




Embassy ta apela decision cu a rechasa nan peticion pa pone beach
Corte a bay di acuerdo cu un peticion di Aruba Birdlife Conservation cu a pidi pa anula un permiso duna pa construccion un beach y alabes a rechasa peticion di Natura (di Embassy) pa haya un aanlegvergunning.

For di e team legal di Embassy Suites por a compronde cu nan ta analisando e decision aki. Sigur ta cu nan lo apela e decision aki. Y na mesun momento lo studia ki otro opcion tin. Mas no kier a papia di e asunto awe.

Ironia di bida ta cu e decision aki a bini husto riba e mesun dia cu Gobierno a dicidi pa habri e sluisnan di e Planta di Purificacion di Awa na Bubali. E awa sushi (pupu) cu ta yega eynan a simplemente wordo manda pa lama. Contaminando e ambiente marino sigur. Y alabes causa un holo malisimo den henter e area.  

Corte di Prome Instancia a dicta fayo den e apelacion cu Aruba Birdlife Conservation a haci contra Minister di Asuntonan General, Innovacion, Organisacion Gubernamental, Infrastructura y Ley Espacial y y Natura Development N.V. (doño di Embassy Suites). Den e decision aki Corte mester a evalua e decision di minister pa duna Natura un aanlegvergunning pa basha santo y crea un beach y pone dos jettie (cu ta kibra e olanan).

Dia 16 di juni, 2023, minister a otorga e aanlegvergunning. ABC a entrega obhecion y a pidi un decision temporal. Despues cu e minister a tuma un decision riba e obhecion di ABC, nan a apela. A trata ambos caso hunto dia prome di november ultimo.

Na final despues di analisa henter e Ruimte;ijk Ontwikkelingsplan met voorschriften (ROPV), Corte a conclui cu entre otro e construccion di e jettienan (pa kibra e olanan) ta en pugna cu reglanan di ROPV.

Pa loke ta e aanlegvergunning, Corte a bisa cu construccion di un beach no ta cay den e destinacion di un marinezone. E meta di marinezone ta pa mantene, recupera y desaroyo di e balornan den e zona ey. Construccion di un beach lo kibra e balornan aki.

Banda di esaki tin un seccion apart den ROPV pa beachnan. Pues den ley a haci distincion entre Marinezone y Strandzone.

ROPV mes no ta brinda posibilidad pa adapta e destinacion di marinezone pa beach, y tampoco pa un dispensacion of exoneracion pa construi un beach den e destinacion di Marinezone.

E decision di Corte ta pa hala aden e aanlegvergunning duna y rechasa e peticion di Natura pa haya un aanlegvergunning.

Pa un relato amplio lesa TREMPAN.




Grupo di modelo a desfila cuater coleccion di diseño nobo
Diadomingo, 5 di november, den Renaissance Convention Center The Chaz Modeling & Talent School a presenta un show den cuadro di nan di 25 aniversario. Un Show cu tabata organisa cu hopi amor y energia pa tur e añanan cu a desaroya talento aki na Aruba. E muchanan a haci super nan best y a presenta un tremendo show na unda tabata tin baile, canto y fashion show. The Chaz Modeling and Talent School ta sumamente orguyoso di e alumnonan.

Tabata tin cuatro desfile di moda presenta pa e diseñadornan Neigy Alvarado di Republica Dominicana cu su coleccion “PINK” y Playero, Veronica Angrino di Colombia y nos orguyo di Aruba Gigliola Arends cu su coleccion “Celebration”.

Nos invitadonan internacional tambe tabata tin presentacion espectacular, esta Explosion Dancers for di Curaçao. Cantante Jada van Dijk di Curaçao tambe a duna un super presentacion cu un tremendo repertorio di cancionnan.

For di New York tabata presente un hoben artista Ester Lora cu a presenta e canticanan di Broadway y sigur a pone e publico haya kippenvel. Ester a join nos alumnonan tambe riba pasarela pa demostra su habilidadnan di modelahe.

Na final a premia e hobennan cu a gana miho diseñonan den e runway di Explosion of Colors/Prints/Trends. E resultado ta como lo siguiente den categoria Mini Samara Salazar, Pre-Teen Melaiska Woodley y Teen Jaydelynn Vriend. E modelonan Popular a bay pa Jarzhienne Roos (segundo luga) y Tanique Chan (prome luga).

E modeshownan di Barbie y Zilver tambe tabata fabuloso.

Un show super bunita, caminda cada modelo a demostra un tremendo dominio di e pararella y nan habilidadnan den baile.

Danki na tur pero tur hende y e instancianan cu a aporta na e show aki cual ta The Greatest Show. E directora ta manda palabra di pabien na The Chaz Modeling & Talent School y henter e team cu a traha pa e show aki. Den un palabra … Tremendo! Pa otro aña keda pendiente pa e proyectonan nobo y grandi pa nos mucha- y hobennan.




Anochi di informacion pa tur studiante cu ta bay biba na Hulanda
Tur studiante cu ta bayendo Hulanda pa sigui nan estudio na aña 2024-2025 por atende e sesion pa combersa tocante studia na Hulanda y tur locual mester cuminsa haci pa prepara pa tuma e paso importante aki. 

Stiching Kompas for Students ta presenta Hulanda 101, un sesion anual cu lo tuma luga dia 29 november, 2023 na Biblioteca Nacional Aruba. Hulanda 101 ta un sesion informativo y interactivo pa cuminsa prepara e studiante cu ta bay studia na Hulanda. E sesion aki lo tuma lugar di 5:00 pa 7:00pm y ta completamente gratis. 

Pa di dos biaha en persona na Aruba, Hulanda 101 lo cubri e topiconan mas importante pa periodo aki di preparacion; vivienda, studiekeuze, zorgverzekering, lening, siña e metodo pa priorisa actividad  y 3 tip esencial pa sobrevivi como studiante na Hulanda (y den exterior). 

Pa inscripcion por bay riba https://bit.ly/Hulanda101-November2023-PR  of por manda un e-mail na: [email protected] of tambe subi riba nan pagina di Facebook y/of Instagram: @kompasforstudents. Tambe por bay riba www.kompasforstudents.com pa mas informacion.




Awo por bishita Kapel di Alto Vista despues di bahada di solo
Kapel di Alto Vista na Aruba recientemente a haci actualisacion cu instalacion di Panelnan Solar, haciendo Aruba su famoso Kapel briya cu un sentido caluroso y espectacular durante parti anochi.

E famoso Kapel di Alto Vista tabata reconstrui den aña 1952, pero su localidad tin un historia hopi mas largo. Esaki antes tabata e prome misa di Aruba. E Kapel ta carga un historia y cultura hopi valioso pa nos isla y ta situa na punta di un sero cu un bista pa costa di Noord.

E kapel ta un prueba historico di Aruba su rikesa Catolico. Awe, no solamente e ta un sitio balora y stima pa nos localnan, pero tambe un destinacion importante pa varios turista, rondona pa e bunitesa di nos cadushinan y un bista panoramico impresionante di nos costa, ofreciendo un ambiente di paz pa tur bishitante.

Michael Geerman, Projectleider di Sint Anna Paraochie y Alto Vista Chapel, recientemente a colabora cu un compania local pa realisa e actualisacion di e panelnan solar. E instalacion nobo aki ta un logro hopi grandi pa e Kapel, mirando e localidad di e establecimento, un instalacion electrico lo tabata hopi complex y lo a costa hopi tempo, e instalacionnan di panel solar di bateria, a prueba di ta e solucion perfecto pa ilumina e Kapel di Alto di Vista durante e oranan di anochi, asina brindando e posibilidad pa haci bishita despues di bahada di solo. Den palabra di Michael Geerman: “Den nomber di Pastoor y Parochie nos ta hopi contento y nos ta hopi orguyoso cu e proyecto aki.”

E luga sagrado aki regularmente ta ilumina pa un sin fin di bela, contribuyendo na un ambiente encantador. Danki na e iluminacion nobo awo, e bishitantenan por disfruta facilmente di e Kapel durante e oranan di anochi. Kapel di Alto Vista ta ricibi tur hende calurosamente, sea religioso of no, pa experencia e atmosfera di paz y atende e sirbishi semanal.

E actualisacion nan di e panelnan solar na Kapel di Alto Vista ta marca un stap hopi grandi den historia di e kapel y mehora e experencia di cada bishitante. E kapel su luznan lo atrae awor mas bishitante y lo sigui simbolisa Aruba su rikesa.

Pa mas informacion y orario nan di bishita por tuma contacto libremente cu Sint Anna Paraochie na (+297) 587-1409.




Proyecto di Erasmus+: Tres maestro ta bay Islandia pa haya mas conocemento dunamento di les
Algun maestro ta scogi pa nan forma parti di e proyecto di Erasmus+. E maestronan aki ta haya oportunidad pa bishita un pais na Europa, unda nan ta haya oportunidad di haya mas conocemento den dunamento di les y mira si nan por aplica esey aki.

Gabriel Vrolijk, maestro di Sint Dominicus College, a indica cu tin e proyecto di Erasmus+ y SKOA ta manda algun maestro afo pa asina nan por haya mas conocemento pa por aplic’e aki na Aruba. Vrolijk hunto cu su team ta bay Islandia y ta bay busca e informacionnan cu por uza y comparti cu otro maestro aki na Aruba.

Nan ta bay pa dos siman, di cual un dia ta pa pasa na Hulanda y e resto di dianan na Islandia. Aki nan ta bay haya diferente curso cu por yuda nan pa haci uzo den klas a base di project base learner cu ta cay bou di STEAM. Nan ta haci tur cos cu ciencia, cu ingenieria, matematica, cu arte, tecnologia. Loke e maestronan aki siña di esey, nan lo comparti esey den klas. E grupo ta consisti di tres maestro cu ta Jeanine Maduro, Gabriel Vrolijk y Anna Geerman Jansen.

Pa mas lesa TREMPAN.COM.




SC United a bautisa nan uniform nobo pa division uno
Sport Club United a celebra bautismo di nan uniform nobo di division uno. E bautismo tabata iniciativa di algun di e hungadonan mes kende tambe a sponsor.E idea tabata pa bin cu uniform nobo cu nan nomber riba dje, y hunto esaki a bira realidad pa e team di division. Awendia tur cos ta caro y SC United ta depende di sponsor pa uniform, dus ta purba di cambia uniform cada dos aña.E wega di futbol sigur ta haci cu e uniformnan ta gasta lihe pero ta purba di cambia esaki cada dos aña segun Eric Tromp, president di SC United.E team ta bayendo hopi bon segun Tromp. “Nos a cuminsa un temporada nobo cu hopi perspectiva pa e team di division uno. Nos tin hopi bon hungado, hopi bon team, y nos ta spera e aña aki ta uno exitoso pa team di united.”SC United tin diferente categoria, cumisando cu e chikitinnan di 7-9 aña, 11-13 aña, 15-17 aña, y division uno. “Mi ta gradici e coachnan manera e coach di por ehempel division uno, un di e coachnan mas bieu di United, a dedica hopi tempo na su team, e ta motiva e hungadonan y e mes ta hopi dedica pa cu futbol.”

Tromp ta gradici tur e hungadonan, directiva cu ta traha incansablemente tur fin di siman di wega of na club, pa tin tur cos canando y gastonan pa paga, recaudacion cu ta haci. 

“Mi kier a gradici di curason na henter directiva di United cu ta haciendo un bon trabao. Tur hungado y mayornan tambe, specialmente nos boluntarionan, nos coachnan cu ta tur dia riba veld.” E no ta un trabao facil pa maneha henter e organisacion aki, ta exigi hopi tempo, anto pa United ta hopi tempo boluntario tin. 




Federacion di Ahedres a clausura campeonato nacional di schaak femenino y masculino
Federacion di Ahedres di Aruba (FAA) a clausura nan Campeonato Nacional Femenino y Masculino. Un campeonato cu a tuma luga pa dos weekend di 9 rond y un total di 20 participante. Como invitado di honor nos tawata tin Enrique Jacopucci y tambe Minister Ursell Arends cu a haci e movida di honor.

Campeonato Nacional ta wordo hunga pa e 10 miho hungadonan masculino y femenino activo. Den e campeonato aki, tur hungado ta hunga contra otro durante 9 wega den nan respectivo categoria y ganado absoluto ta bira e hungado cu a acumula mas punto durante e campeonato.

Annelaine Jacobs un bes mas a titula campeon den e categoria Femenino, sigui na segundo luga pa Lourdes Moreno y Brooke Lockhart cu a conkista e tercer puesto. E categoria di masculino tambe tawata tin un bon bataya den cual Juan Pablo de Mey a keda corona como campeon di e categoria, sigui na segundo luga pa Jose Pesqueira y Frederik Chaudron a keda na di tercer luga pa sistema di desempate.

Manera tur aña, FAA ta brinda tur su miembronan e oportunidad pa demostra nan talento y amor pa e deporte di schaak, brindando un espectaculo na nivel nacional. Un danki sigur ta bay na tur cu a contribui pa haci e campeonato aki uno exitoso, sin laga afo organisado di e torneo Carol Pesqueira y Arbitro IM FA Lazaro Bueno.

Federacion di Ahedres ta sumamente satisfecho y kier a felicita tur participante pa nan desempeño durante full e campeonato aki.




Gobierno: Bubali Plas ta yen y a habri sluis pa deshaci di awa
Despues di yobida di ultimo dianan e volumen di awa cu a acumula den Bubali Plas a yega na un nivel critico. Na e momentonan aki no tin capacidad den e plas mes pa sigui retene tanto awa y tampoco ta responsabel pa laga e nivel sigui subi y desborda den vecindario.

Esaki ta un situacion di emergencia pa cual Gobierno, den coordinacion cu tur departamentonan concerni, incluyendo oficina di maneho di crisis, a analisa tur opcion y a keda nada otro cu aproba pa habri e sluisnan di emergencia temporalmente pa asina baha e nivel di e awa den Bubali Plas. Den cuadro di transparencia Gobierno ta informa na nos comunidad henter cu e sluisnan di emergencia lo wordo habri pa un tempo corto, p’asina baha e nivel di awa y evita derame riba camindanan publico y otro dañonan material cu esaki lo por causa na propiedadnan den vecindario.

E sluisnan aki ta existi netamente pa incidentenan asina, caminda cu e cantidad di awa ta surpasa e capacidad di e plas y ta bira un riesgo pa habitantenan y ta trece den peliger e mobilidad den direccion di nos hotelnan. Ta enfatisa cu e exceso aki ta resultado di yobida.

Habrimento di sluis di emergencia no ta un decision cu ta tuma sin mas. Esaki lo sosode segun tur standard di medida di preocupacion, teniendo na cuenta tur posibilidad pa mitiga e impacto riba medio ambiente, pero mas cu esey e prioridad principal di Gobierno ta keda semper e siguridad y salud di tur ciudadano y nos bishitantenan. Ta enfatisa un biaha mas cu pa Gobierno e habrimento di sluis no ta e prome opcion y no ta un decision facil, pero ora mester haci esaki, lo sigui protocolnan estricto.

Mester tene cuenta cu no ta existi planta cu ta ekipa pa procesa cantidad grandi di awasero. Tampoco ta asina cu Bubali Plas por acapara tanto yobida. Mirando cu e nivel di awa den e plas por tin risico pa publico y cu e awa para na San Miguel ya tin peliger di forma un criadero pa entre otro di Dengue y Zika, mester tuma tur paso pa evita un epidemia.

Den e plannan pa e planta nobo di RWZI cu ya ta den un estado avansa, Gobierno a percura pa inclui tambe un grupo di accion cu ta desaroya un ‘contingency plan’ pa atende cu exceso di awasero durante e proceso cu ta yega na e planta nobo di RWZI. Un planta asina ta tuma tempo pa construi y durante di e periodo aki sigur lo tin mas incidente di hopi awasero.

Parti di e traspaso di e planta y e instalacion di e planta nobo ta inclui un grupo di trabou multidisciplinario cu ta separa di e planta mes. Tambe ta mira e situacion di capacidad di Bubali Plas. Den esaki lo participa e Ministerio di Naturalesa, Ministerio di Asuntonan General, DNM, DVG, Fundacion Parke Nacional Aruba y DOW, pa investiga y implementa solucionnan duradero pa un periodo di 36 luna.

Pa medio di e comunicado aki ta enfatisa tambe cu habrimento di e sluis di emergencia no ta un acto descontrola. Pa yega na e decision aki ta existi un protocol di emergencia entre DOW, den consulta cu DVG, DNM, y oficina di maneho di crisis. Dentro di corto e unidad aki lo dispone di un pomp cu lo yuda canalisa exceso di awa den cierto direccionnan strategico caminda e no ta dañino pa naturalesa y tampoco salud.

Na november 2021, Minister Ursell Arends a splica den un conferencia di prensa e urgencia di e situacion tanto di RWZI como Bubali Plas riba su mes, y e estado critico di ambos, y e peliger cu nan ta forma pa nos medio ambiente. Gobierno no a para keto. Na RWZI a reforsa e infrastructura pa evita lo peor. Na mes momento a traha cu grupo di tecniconan riba tereno di maneho di awa, incluyendo specialistanan di Hulanda cu ta un pais renombra riba e tereno aki. Nan a studia e situacion integralmente y a conclui cu Aruba no por sigui “patch up” loke tin.

Aruba mester un planta completamente nobo, mas moderno y mas grandi. A base di e estudionan tecnico por a scucha expertonan financiero, y e grupo aki a elabora un plan concreto pa Aruba yega na su planta nobo. Cu tur e informacion aki a haci posibel cu awe tin un concepto di ley, pa asina pronto Aruba por conoce un RWZI nobo. Gobierno ta premira cu dentro di poco comunidad lo sera conoci e plan cu porfin lo brinda un alivio pa e situacion aki cu a wordo neglisha pa decadanan. 




Hospital unico awo acredita como ‘klompvoetcentrum’ den Caribe Hulandes
Team di ortopedista y gipsmeester experto den trata “klompvoet”

Desde e aña aki Horacio Oduber Hospital (HOH) tin e tremendo acreditacion como e centro di ‘klompvoet’ aki na Aruba. Ya caba tabata trata ‘klompvoet’ na HOH pero cu e yegada cinco aña pasa di ortopedista Caroline Hoenders e tratamento a bira uno mas intensivo. Ortopedista Hoenders ta specialisa den trata mucha y ora cu ela join e team na HOH meta tabata pa ofrece e tratamento completo di ‘klompvoet’ na Aruba mes. Esaki a logra y desde maart Hospital ta conta cu e acreditacion oficialpues ta un’ klompvoetcentrum’ y alabes e unico den Caribe Hulandes.

Na Hulanda mes no ta tur hospital mag di trata un mucha cu klompvoet. A base di exigencianan door di NOV (Nederlandse orthopedische vereniging) hunto cu e ‘NOV werkgroep Kinderorthopedie’ lo stipula ken ta haya e ‘keurmerk’ pa ta klompvoetcentrum. Pues awo na Aruba un bunita prueba oficial cu HOH tin tratamento di calidad halto pa mucha cu klompvoet.

Kico ta  klompvoet

Hoenders ta splica cu “klompvoet” ta un deformacion di pia cu un baby ta nace cu ne. Antes tabata opera di biaha sin coregi pero e tratamento di gips cu tin awo ta hopi mas miho y safe. Hopi biaha no mester pasa door di un operacion cual ta miho pe curpa y e recuperacion despues. Pa e tratamento aki e mucha ta haya gips tur siman pa asina corigi e pia y despues tambe un ‘brace’ si  mester te ora cu e pia ta forma normal y e mucha por cana bon.”

Tratamento

Ageeth Klaster, gipsmeester na Hospital, a duna di conoce cu hospital sa haya basta mucha pa aña cu mester bin tur siman pa tratamento y control. Ta importante pa sigui cu e tratamento y si acaso no por warda un siman lo yama pa haci cambio di gips mas trempan.  Esaki sa pasa ora tin duda cerca e mayor of e gips no ta sinti bon cerca e mucha.

E prome parti di e tratamento tin un duracion di mas o menos 6 pa 7 siman y despues ta cambia e tratamento. Ta sigui despues cu e proceso unda cu ta pone un ‘brace’ special cu ta trata e pia. Ageeth ta conta tambe cu “nos tin sapato di diferente size, esta di hopi chikito te na un size pa mucha di seis aña.  Y e sapato awendia no ta mahos mas, pues no mester tin berguensa y semper ta miho bisti nan pa despues e pia keda completamente bon bek. Corda cu ta hopi importante pa un mucha cana bon.”

Semper si un mayor tin un duda y ta mira pia di su yiu ta keda stijf of e mucha ta cana di un manera diferente compara cu e otro muchanan ta importante pa acudi na dokter of Wit Gele Kruis pa haci un chekeo. Ta miho pa check y resulta cu “no tin nada” cu keda sin check y e pia bira pio.

Calidad

E team di klompvoet, esta gipsmeester Ageeth klaster y ortopedista Caroline Hoenders a caba di atende un simposio importante na Inglatera. Asina nan ta keda na altura di tur desaroyo y alabes ta mira si mester adapta tratamento. Durante e simposio aki nan a ripara cu berdaderamente nan tratamento ta tremendo pues tur cos ta na ordo y di calidad halto. Tur elemento di e tratamento ta na su luga y awor sigur por expande y ofrece e cuido di klompvoet den henter region como klompvoetcentrum oficial.

Atrobe un paso mas padilanti den ofrece un calidad halto di servicio medico na Aruba mes. Pabien comunidad di Aruba cu otro hoya den tratamento medico!




KvK ta yuda organisa mision comercial virtual entre Aruba y Venezuela
Recientemente, Camara di Comercio y Industria (KvK) den colaboracion cu Minister di Asuntonan Economico, mr. Geoffrey Wever, a organisa un Business Matchmaking Virtual entre e empresarionan di Aruba y Venezuela. A organisa e evento aki cu e fin pa crea mas laso comercial entre Aruba y Venezuela y alabes brinda mas atencion y crusa e fronteranan comercial entre e dos paisnan aki. 

Pa prome biaha den historia a tuma luga un mision comercial na Aruba completamente virtual, na unda a participa 30 empresario di Aruba y mas di 100 empresario di Venezuela. E empresarionan na Venezuela tin hopi interes den crea laso comercial cu e empresarionan na Aruba.

E evento a tuma luga den auditorio di KvK, riba 9 di november ultimo, cu un agenda extenso. mr. Geoffrey Wever, Minister di Asuntonan Economico, a inicia e programa, sigui pa Presidente di Directiva di KvK, Gavril Mansur, cu a duna tur presente un caluroso bonbini y a bisa algun palabra. Ivy Correa tabata e moderador di e evento aki y a introduci tur e representantenan di ambos pais cu a elabora riba diferente topico interesante encuanto e posibilidadnan di haci negoshi cu Venezuela. E representantenan di diferente sector comercial di Venezuela a elobora riba loke nan tin di ofrece pa loke ta servicionan pa salud y turismo. Alabes, e representantenan a elabora riba e diferente opcionnan y variedad di producto (p.e. fruta y berdura) y materialnan di construccion cu Venezuela tin pa ofrece y cu por considera pa importacion na Aruba. 

Despues di merdia, tur empresario di Aruba cu a registra, por a subi online via Zoom, y topa virtualmente cu empresario di Venezuela na unda e empresarionan di Venezuela a elabora riba loke nan tin di ofrece. For di merdia te cu atardi, diferente cita a tuma luga y por a intercambia idea y informacion. KvK ta hopi satisfecho mirando e interes di ambos banda pa haci negoshi. 

KvK por wak bek na dos mision comercial exitoso cu a tuma luga e aña aki, den luna di mei na Colombia, y awo un virtual cu Venezuela.  

KvK ta contento di un biaha mas por a traha cu Minister mr. Geoffrey Wever y di e forma aki brinda mas oportunidad na nos empresarionan local. Alabes KvK ta gradici Minister mr. Geoffrey Wever pa haci e mision virtual aki posibel. Tambe un danki na tur e empresarionan di Aruba y Venezuela cu a participa den e evento aki. 




Lo midi calidad di aire den Oranjestad
Pronto Stichting Rancho lo cuminsa cu ehecucion di un proyecto nobo. Ta bay cuminsa na midi e calidad di aire den Oranjestad. Esaki ta loke cu presidente di e fundacion Clifford Rosa a duna di conoce.

E fundacion a logra asocia nan mes cu Metabolic Foundation pa realisa e proyecto. Nan a logra pone un air sensor den un mashin cu e fundacion tin, pa midi e calidad di aire. Lo registra informacion 24 ora pa dia 7 dia pa siman

Ta trata di cinco punto cu e sensor lo midi di e aire di Aruba. Esaki ta importante, segun Clifford Rosa, pa crea data riba e medio ambiente. Por corda cu den pasado a pone un aparato na e pier di piscadonan na waf di Rancho. Mirando cu a modernisa e sensornan, lo bay haci test un biaha mas na e waf tambe. Esaki ta importante pasobra lo haya dato di e awa di lama tambe, su temporatura, e calidad (sushi of limpi). Pero tambe lo haya si e aire di Aruba ta contamina.

Den proyectonan cu e fundacion kier haci, mester dispone di bon data y data confiabel. E aparato ta instala caba den e parti ariba di e sede di Stichting Rancho.  

Danki na e asociacion cu Metabolic Foundation, e sensornan aki no a costa Fundacion Rancho ningun placa. Nan mes a diseña e aparatonan pa crea data di medio ambiente.

E fundacion di Rancho tin un proyecto cu yama Waste Management Rancho Oranjestad pa cual e data aki lo ta importante. Investigacion ta parti di e proyecto pa maneho di desperdicio den Oranjestad.




Conferencia ‘Homber cu ta Marca e Diferencia’ diasabra na Gloria
Fundacion Hende Homber ta organisando un conferencia titula ‘Homber cu ta Marca e Diferencia’. Esaki ta tuma luga riba diasabra, 4 di november na Gloria Imax.

Lo tin diferente orador cu lo toca varios tema importante, entre otro Johnny Boekhoudt, psicologo forensico, pastor Gino Frans, dokter John Croes, Francis Groeneveldt, Rhomyko Winklaar, Raymond Maxwell y Geraldine Alexander.

Ta bay ta un dia hopi informativo pa comunidad di Aruba unda lo toca e tema di salud mental tambe pa medio di dokter John Croes cu medicina avansa. “Mi ta kere e ta bon pa nos pueblo, tambe pa nos hobennan. Mirando tur locual ta pasando den nos comunidad. Mi ta kere nos hobennan mester e tipo di topico y guia asina. E atencion tambe pa nan sa cu nos t’ey pa nan tambe,” segun Rendon Noel, presidente di Fundacion Hende Homber.

E parti spiritual ta algo cu pastor Gino lo bay papia di dje, e parti di finansa y guia financiero lo cay bao guia di Francis Groeneveldt cu lo papia amplio riba esaki. Riba e parti di sexualidad y intimidad ta bay bao encargo di Geraldine Alexander. “Nos hende homber ta hopi reserva den e parti ey, pero ora nos hinca esey hunto mi ta kere e ta sumamente importante pa tin e variacion ey cu lo haci un impacto grandi,” Noel ta bisa.

Lesa mas den TREMPAN.




Luc Alofs: No por para e proceso mas
Aruba a sali for di e comision pa consientis riba sclavitud

E echo cu Minister mr. Xiomara Maduro a anuncia cu for di Ministerio di Cultura di Aruba ta stop tur relacion pa hunto den Reino Hulandes conscientisa e pueblonan mas riba e pasado di sclavitud y cu for di Ministerio di Finansa no ta aloca ningun fondo mas pa esaki, a cay manera un bom cerca tur esunnan cu tin lunanan caba trahando riba e proyecto. Pasobra sin cooperacion di tur, henter e proyecto ta cay den otro y ta hacie masha dificil. 

Pio cu e decision pa Aruba sali for di e proyecto aki no tin nada di haber cu e historia di sclavitud, sino mas bien un relacion politico daña entre Hulanda y Aruba, netamente oa motibo di fiamento di placa y pagamento bek cu un interes. Aruba no kier acepta supervision financiero na nivel di Reino Hulandes y tabata dispuesto pa paga un interes mas halto cu tur otro isla cu si a bay di acuerdo cu supervision financiero. De facto, ningun di e islanan ey a perde nan “autonomia”, esta ni Corsou y tampoco St. Maarten. 

Mester menciona si cu e sentimiento ta comun den Caribe Hulandes, segun Minister Xiomara Maduro. El a admiti cu Corsou y St. Maarten tin e areglo di RAft desde aña 2010 caba, como tal no ta mucho den e discusion aki awo. Pero nan tambe ta haya cu Hulanda por a duna e islanan un miho interes den e fiansa otorga den tempo di Covid. Como cu Aruba a haya “strafrente” debi cu nos ta opone supervision financiero na nivel di Reino Hulandes, ta haci awo cu nos ta un poco nos so den e lucha pa exigi respet mutuo di Madre Patria y pa trata nos como un partner igual den Reino, en bes di trata nos manera un simpel “cliente” di un banco.  

E decision lo tin un impacto enorme

John Leerdam ta kwartiermaker pa creacion di un museo dedica na sclavitud na Hulanda y tin como tarea bishita e islanan y percura pa e historia di cada un di nan refleha den e museo. E ta un Yu’i Corsou, ex-parlamentario den Tweede Kamer di Hulanda, pues cu conoce e cultura politico na Den Haag pero tambe esun di nos den Caribe Hulandes. 

“Enorme, mi ta spera cu awor aki ta bin un momento di reflexion pa nos yega na un solucion”, asina John Leerdam a contesta riba e pregunta cu si e decision di Minister Xiomara Maduro lo afecta su proyecto y e trabou cu ta andando den Reino Hulandes. Mas leu, e ex-parlamentario a conseha cu “Mi ta kere cu nos tin cu tene cuenta cu nos mester sigui si. Pasobra e cos ‘ki cu ta dilanti, esey nos mester bay solucion’e. Esey ta number un. Number dos ta cu mi a mira diferente talento hoben, manera e mucha homber Luidens di ABC Compas, bo ta tende e emocion den nan bos, bo ta mira e presentacion cu nan a haci, masha bon mes. Nos a tende y mira di Ida Does, di tur locual e ta bezig cu ne, pues tin tanto cos bunita. Luc Alofs a duna henter un solicacion di ciero cosnan. Mi ta kere cu a yega momento pa nos cera cabes cu otro, pa e problema cu a surgi awo, ta wordo soluciona. Anto ami tin fe cu nos ta bay solucion’e si”.

Luc Alofs: Mester bin un time-out

Dr. drs. Luc Alofs a keda sorprendi cu e discurso di e minister y cu su decision pa para tur relacion cu Reino Hulandes den e proyecto si conscientisacion riba nos pasaso di sclavitud. El a bisa cu e tin dos remarca relaciona cu esaki. “Mi minister ta mi minister, mi gobierno ta mi gobierno. Mi ta independiente como ciudadano y como cientifico. Mi ta kere cu na un banda, e banda politico, it’s time for a time-out, ta tempo awo pa traha riba confiansa, pasobra e confiansa no t’ey mas anto nos no por sigui sin confiansa. Mi ta kere cu ta tempo awo pa un time-out. Mi ta di acuerdo cu minister”. 

No por para e proceso mas

Pero di otro banda, e cientifico cu ta duna lesa na Universidad di Aruba a sigui bisa cu “Ta e mesun minister aki a cuminsa un proceso di conscientisacion. Anto esaki ta un proceso cu bo no por para! Y di un manera of otro, e proceso den comunidad lo bay sigui. Mi no sa kico e olan di gobierno ta. Kisas gobierno ta dicidi di keda promove e debate na Aruba pero pafo di e kader di Reino, mi no sa kico nan intencion ta. Locual mi si sa ta cu bo no por para e proceso di conscientisacion. Esey no por!”

Hulanda lo worry? 

E pregunta di oro ta, e gobierno demisionario di Hulanda lo spanta pa e discurso uzando palabranan fuerte cu Minister Xiomara Maduro a lesa na Hulanda? Mayoria conocedo di e materia ta pensa diferente. Specialmente cu e ultimo simannan ta varios politico local a bay Hulanda, incluyendo e lider di MEP y esun di AVP, e dos partidonan politico di mas grandi den e ultimo eleccion di Aruba. Ambos a papia cu difigentenan politico na Den Haag, pero ambos a haya un cara’bou di nan coleganan Hulandes. E liña cora cu ta core den e discusionnan ta: Boso ta acepta RAft? Bin papia cu nos. Boso no kier RAft, no bin ‘ki banda mes!

Pa awo un politico cu a bay balente atras den voto den e ultimo eleccion na Aruba bin menasa Hulanda di sali for di un comision pa conscientisacion riba un supuesto sclavitid cu no ta biba den comunidad di Aruba, no tin ningun peso ni lo logra spanta balente. Probablemente e lo duna e politiconan Hulandes mas rabia ainda y subraya nan decision pa mara supervision na control di Reino Hulandes y no di Parlamento di Aruba. E locual hopi biaha ta lubida ta, Hulanda a uza placa di pagado di belasting di Hulanda pa fia Aruba, mara na un protocol cu nos a firma boluntariamente. Awo cu a yega dia di paga bek, nos a saca un pasado di 160 aña pasa pa pidi dispensacion. Comosifuera cu si gobierno no mester paga e 916 miyon florin cu a fia, e ora tur hende a lubida nos pasado di sclavitud! 




Cynthia de Graf ta empleado di luna di october 2023 na hospital
Team di clinica di Dialisis di HOH a bini hunto pa sorprende colega Cynthia de Graf. Nan a bis’e cu e tin cu acudi na un ‘zoom’ meeting pero asina cu el a drenta el a keda ‘speechless’ di mira asina hopi colega, specialista y Hunta di Directiva presente. Pues, un gran sorpresa unda cu el a keda den ‘shock’ pero masha agradecido na su coleganan pa cu e nominacion. Tur luna Horacio Oduber Hospital (HOH) ta reconoce un colega cu a resalta door di pone den ‘spotlight’ y pa luna di october 2023 esaki a keda den persona di Cynthia de Graf, nurse di dialisis.

Cynthia de Graf a cuminsa labora na Hospital na aña 2006 y na aña 2013 a start su specialisacion pa e bira nurse di dialisis. Te dia di awe e mes ta gusta guia e studiantenan cu ta specialisa y ta bay e miya extra pa yuda e studiantenan pa nan caba nan estudio. E ta compronde nan, tin hopi pasenshi y por splica bon. Pa su coleganan, Cynthia ta un bon ‘teamplayer’ unda cu semper e ta dispuesto pa yuda. E ta comunica bon, ta respetuoso y ta delibera hunto cu su coleganan pa y hunto por tuma un decision bon balansa.

Cynthia ta un persona cu por conta riba dje y ta un gran sosten pe departamento. E ta integro y ta sinti un responsabilidad grandi pa su trabou cu e ta tuma hopi na serio. Tanto na hemodialisis, dialisis peritoneal y tambe dialisis agudo. Banda di esey e tin bon experiencia pa loke ta ‘roosterplanning’ y e tin bon bista riba e schedule. Por acerca Cynthia cualkier momento y por conta riba su confiansa. E ta scucha y ta keda semper trankilo. Tanto pashent como colega ta balora Cynthia masha hopi.

Bunita di Cynthia ta cu e por convence e pashentnan pa sigui nan tratamento di dialisis y sigui pensa positivo. Cynthia ta conoci pa ta e persona cu ta considera e ‘safe haven’ di e departamento unda cu su balornan sigur ta bay man den man cu di hospital. Hunta di Directiva, management y e coleganan ta contento di tin Cynthia den nan team. Masha pabien Cynthia!




Oficina Central di Estadistica: A cuminsa encuesta pa haya sa entrada y gasto di cada cas
Diamars mainta, durante un conferencia di prensa, Oficina Central di Estadistica (CBS) a anuncia comienso di nan encuesta Income & Expenditure Survey2023-2024. 

Es decir, Oficina Central di Estadistica kier sa entrada y gasto di cada ciudadano di nos pais. Desiree Helder, Director Interino di Oficina Central di Estadistica a indica cu ya pa diaranson lo tin binti encuestado riba veld pa haci e trabou aki. 

Helder a sigui bisa cu e encuesta aki ta wordo haci cada cinco pa seis aña pa sa di e entrada- y gastonan di cada hogar. E ta un encuesta hopi importante pa asina CBS pro haya e informacion pa p.e. nan por tuma prijsnan di cierto producto (cambio di prijs) pa haci esaki na e manera debido. 

Ta importante pa ora e prijs wordo tuma, ta e prijs di e productonan cu e ciudadano di cada hogar ta cumpra riba nos isla. Esaki t’e motibo tambe pa cual ta puntra cada hogar di kico ta e productonan cu nan ta cumpra na producto den un supermercado, for di paña te cu producto pa un vehiculo di motor. 

E informacion aki ta pas’e p’e departamento di CPI e informacion suficiente pa nan por wak kico na Aruba ta loke e hogarnan ta cumpra pa nan por haci e prijswaarneming lo miho posibel. Esey ta un di e metanan di e encuesta.

Pa mas lesa TREMPAN.




Biblioteca Nacional cu actividad relaciona cu documentario UNÍ den KARNAVAL
Dialuna, 6 di november 2023, pa 6.30 p.m. lo tin un actividad na Biblioteca Nacional Aruba, George Madurostraat, Oranjestad.

Den cooperacion cu Fundashon Kultural Historiko Kultural Boneiro hunto cu Biblioteca Nacional Aruba, Departamento di Cultura Aruba y gestor cultural Mirto Laclé lo organisa un anochi cultural dedica na comienso di periodo di Carnaval.

Lo bay presenta un documental titula Uní den Karnaval, cu subtitulo na ingles. E documental Uni den Karnaval, United in Carnival, ta bay tocante Carnaval riba tur seis isla di Caribe Hulandes y mas.

E documental ta un grabacion produci na 2022 na tur e seis islanan di Caribe Hulandes caminda diferente persona a vocifera riba celebracion di Carnaval riba nan respectivo isla. Investigado y organisado ta versa nan opinion y ta aporta informacion necesario pa compronde e necesidad vital di habitantenan di e islanan di Caribe Hulandes di exporta nan pasion a traves di e fisica colectivo, yama Carnaval.

E documental ta un produccion di FuHiKuBo bou di direccion di Boi Antoin di Boneiro.

Produccion di e documental a keda financia pa Archipel.eu. Pues Union Europeo y ta co-financia pa OCTA, Institut Francais y APCA.

Musico, Loyd Baptist lo deleita publico cu algun calypso y musica di Carnaval y tambe Boi Antoine lo ta presente y lo contesta algun pregunta di publico relaciona cu e documentario.

Si nos lubida e folklore y cultura di nos grandinan nos lo perde e identidad di e alma di nos pueblo.

Entrada ta gratis. 




Biblioteca Nacional lo tene su mercado di buki segunda mano
Pa tur amante di buki, biblioteca ta organisa su Mercado di Buki segunda mano di dia 6 pa dia 10 di november. Esaki ta pa un siman so na biblioteca publico na Playa y tambe sucursal San Nicolas. 

E mercado ta habri segun orario regular di biblioteca. Un bunita oportunidad pa busca den un cantidad grandi di buki pa algo interesante y diferente. Tin tesoro sigur sigur!

E bukinan ta bay na prijs di 1 florin pa buki. Bishitante por busca den un coleccion grandi di buki di tur topico. Tin algo pa tur gusto y interes. Pues, di 8:00 am pa 5:00 pm. Orario anochi na Playa ta dialuna y diaranson te 7:00 pm.  Biblioteca San Nicolas ta habri di 8:00 am pa 5:00 pm. Diamars y diahuebs di 1:00  pa 7:00 pm. Bo ta bon bini!




Conferencia “Happy Parents, Happy Children” tabata exitoso
E prome conferencia grandi organisa pa mayornan, educador-  y entrenadornan cu e tema nos muchanan y hobennan! E Happy Conference a resulta den un un exito total!

Piso Tres Workcenter a organisa hunto cu un team dinamico un conferencia yama Happy Parents, Happy Children. Un conferencia pa adulto cu enfoke riba nos muchananan y hobennan. E Conferencia a tuma luga 14 y 15 di november en conexion cu Dia Internacional di Mucha cu lo ta dialuna otro siman.

Despues di un seminario exitoso na Piso Tres na 2022, e organisadonan Queeny Bergen y Zilha Bruin Wever hunto cu co-fundado Laura Tromp y un team dinamico a dicidi di organisa un conferencia cu lo duna e comunidad e oportunidad pa bini hunto pa explora diferente strategia innovativo, conoce e miho practicanan y haya herment y perspectiva valioso riba desaroyo di nos muchanan y hobennan pa asina por lanta un generacion cu muchanan/hobennan mas firme, contento y stabiel.  E conferencia tabata parti den 2 diferente dia, unda cu cada dia lo tin un otro topico, orador y audiencia.

E prome anochi, Jermin Bell (Psycholoog) cu Laura Tromp (Parent Coach) a hiba un combersacion e “Real Talk” unda cu a sa di informa e publico tocante e situacion actual na Aruba abase di estudio y experiencia. Despues e orador internacional Sara Whaley a papia tocante e comportacion di “toddlers” y con pa reconoce diferente comportacionnan y a comparti strategia nan di con por compronde y mehora esaki y a termina e anochi cu Stephanie Pinto un orador internacional (cu su buki best seller From Chaos to Connection) cu a bini for di Australia pa comparti tocante e importancia di tin Inteligencia Emocional pa asina por lanta mucha nan cu esaki tambe.

Diaranson anochi a cuminsa cu James Sneek (Director di 131) cu hunto cu Laura Tromp a hiba un combersacion e “Real Talk” informando e publico tocante e situacion actual na Aruba abase di estudio y experiencia bou di nos hobennan. Sigur e faborito di anochi, Johnny Boekhoudt (Psicologo/orador local) a sa di pone e publico hari, yora y sigur ta mas alerta y informa tocante e mente y celebro di un hoben y con importante e rol di mayor, educador y entrenadonan ta basa riba estudio y experiencia.

Destini Ann Davis, invitado internacional a termina e anochi cu hopi informacion, practica y hermentnan pa por compronde un hoben y pa tin un comunicacion positivo, con pa por mantene confiansa, atende cu desacuerdo y hopi mas.  

Tur dos anochi tabata tin un Happy Expo Lounge bon bishita unda cu diferente compania y organisationan a sa di comparti informacion, premio, specials y hopi mas!

Danki na Aruba Bank, Compra N.V., Aruba Airport Authority, Elite Productions & Entertainment, Windcreek, Cas di Cultura, Romar Trading, Aruba Tourism Authority, Setar N.V., Grant Thornton, Party Boutique, XFM y Aruba Aloe pa nan confiansa y aporte!

E organisacion kier a bisa tur cu a yuda di un forma of otro y tur cu a atende e conferencia un danki di Curason! Y pa nos ban sigui yuda lanta un futuro generacion mas resistente y feliz! 




Rodney Solognier (SPA): Si gobierno tin placa pa paga Hulanda tin placa pa paga indexering tambe
Un tema cu ta basta den discusion e ultimo temponan aki, ta e tema di indexering pa e empleadonan publico.

Diahuebs OPPA a trece su punto dilanti ora cu el a señala cu e bloke sindical ta na soño, relaciona cu indexering.

Rodney Solognier, di SPA a indica cu e ta haya jammer cu Valdes a bisa esaki. Sindicato SPA a manda un carta pa Prome Minister, mr. Evelyn Wever-Croes, riba cual nan a haya un contesta caba.

Solognier a sigui bisa cu den e carta e mandatario ta bisa hopi, pero na final toch no a bisa nada. No a haya un fecha pa sinta hunto cu Gobierno, cual ta loke nan kier. A bira tempo pa cuminsa sinta na mesa tocante esaki, pasobra cu indexering tin hopi tempo para. Den e simannan padilanti, SPA lo traha riba un contesta pa manda bek pa Prome minister.

Den e ultimo añanan, cu indexering tin para, tur cos a subi. A yega ora, en bista cu Gobierno mes a bisa cu nan tin un surplus, cu nan tin placa pa paga Hulanda, mester por tin placa pa paga indexering tambe.

GEVARENPREMIE

Den pasado tambe e tema di ‘Gevarenpremie’ a bin dilanti, tempo cu mr. Andin Bikker tabata Minister di Husticia.

Solognier, Presidente di SPA, a indica cu e tempo ey Gobierno a informa nan cu pa e polisnan haya esaki, e ora lo mester duna henter e cadena hudicial, cu ta e departamento mas grandi di Gobierno.

El a sigui bisa cu e no ta bringa pa tur e cadena hudicial, ta bringa pa e polisnan. Mester tin un ‘Gevarenpremie’, cu nan por tin un seguro pa nan famia.

Si algo pasa, ta algun luna e polisnan ta haya, despues nada mas. Polis merece un tiki mas ya cu cada biaha cu nan sali, nan bida ta na peliger constante,  den ehercicio di nan trabou.

Como polis, nan merece un poco mas pa nan siguridad. Nan ta wordo exponi na tur sorto di peliger, unda c’un hende por haci nan daño. “Tur hende conoce polis, pero polis no conoce tur hende.”

Proximamente nan lo acerca e directiva, den un otro ‘bachi’. Cu e polisnan mester di dje, esey ta sigur.

Ademas, di polis, nan ta tambe ‘Opsporingsambtenaar’. Esaki ta haci cu nan ta cay completamente bou di un otro tarifa.




Zulema Dabian-Erasmus cla pa bira Minister Plenipotenciario di Aruba na Merca
Dialuna atardi a tuma luga un conferencia di prensa di gobierno, caminda cu Prome Minister, mr. Evelyn Wever-Croes a elabora riba e nombracion di e proximo miniser plenipotenciario di Aruba na Washinton, Merca. Manera ya ta conoci, partido RAIZ a propone Zulema Dabian-Erasmus como e proximo persona pa asumi e funcion diplomatico aki. Durante e conferencia di prensa di gobierno, Wever-Croes a confirma cu tur cos a keda cla pa cu e nombracion y ta prepara pa Dabian sali direccion pa Merca.

E proceso di screening a bay sublime cu resultado positivo pa Dabian. Awo, ta pendiente cu e proceso final p’asina Zulema ricibi su paspoort diplomatico y su VISA di Merca. Ta planeando un bishita di trabou e siguiente simannan nos dilanti caminda e Minister Plenipotenciario saliente, Joslin Croes lo traspasa su trabou y introducie na e personal y edificio caminda lo ta traha. E GevMin di Aruba na Merca lo traha den e Embahada di Hulanda na Washington. Compara cu e GevMin na Hulanda, no tin un ekipo di Arubiano dedica pa e trabounan e minister. Pero e GevMin tin acceso na tur informacion y acceso di e embahada. Tin unicamente un persona dedica pa yuda e GevMin den su trabounan diario den e embahada. Zulema ta cla pa traha y hiba su pais padilanti, awo, cu un otro pechi.

Wever-Croes a comenta cu tin diferente trabou cu Joslin Croes a laga atras, algun cla y otro pa sigui traha riba dje. E renegosacion cu gobierno Mericano pa cu CPB ta un di e puntonan importante. Pero tambe pa sigui posiciona Aruba como un partner clave pa Merca. Merca ta keda e sector mas importante pa nos turismo.

 Zulema ta traha pa Gobierno di Aruba desde 2005. Actualmente e ta eherce e funcion di Afdelingshoofd na Departamento di Asuntonan Economico, Comercio y Industria di cual e tin un team encarga cu Business Support, Export Promotion, Investment Promotion y Trade Policy. E tin e funcion tambe di Director Interino di e Departamento. Zulema a gradua na Rijksuniversiteit Groningen den International Relations/International Organizations despues di a caba VWO na Colegio Arubano. Un stage na Ministerio di Asuntonan Exterior cerca e Adviseur Koninkrijkszaken a duna Zulema e conviccion cu e miho manera pa aporta na bienestar y progreso di su dushi isla, ta pa traha na Aruba mes.

Semper e tabata di opinion cu aunke Relacionnan Exterior ta un tema di Reino, cu Aruba por ta un pionero riba nivel internacional y por influencia e agenda internacional. Zulema ta mira cu Aruba tin hopi candidatonan cu por funciona exitosamente den diplomacia den Reino Hulandes, pero e oportunidadnan ta limita pasobra mester competi cu Hulandesnan pa un funcion diplomatico na Ministerio di Asuntonan Exterior.

Den su carera como ambtenaar, Zulema a eherce e funcion di beleidsmedewerker na Departamento di Asuntonan Economico, Comercio y Industria, como na Departamento di Asuntonan Exterior. Su experticio den gobierno a amplia ora Zulema a traha na Bestuurskantoor prome como Adviseur di Minister y despues como Waarnemend Secretaris di Conseho di Minister, na unda el a experencia di cerca e proceso di decision politico.

Banda di su trabou, Zulema a contribui na empoderacion di hobennan door di ta docente part-time di Organization, Governance and Management na Universidad di Aruba. Desde 2021 Zulema ta Segunda Secretaria-General den e directiva di Comite Olimpico Arubano. Recientemente el a forma parti di e Comision Bishita Real instala door di Minister-President riba solicitud di Gobernador di Aruba. Zulema ta casa desde 2004 cu Melvin Dabian y ta mama di un yiu muhe (20) studiando na Hulanda y un yiu homber (16) cu tin ambicion pa bira un Student-Athlete den Atletismo.




DOW ta anuncia: Tin mas retraso den e proyecto di Wilhelminastraat
“Awe e contratista mester a entrega nos e proyecto y habri Wilhelminastraat. Lamentablemente e contratisa a informa nos cu e compania cu mester a entrega nan klinkers no tin mas disponibel na e momento aki pa asina nan caba cu e trabou”, asina Dienst Openbare Werken a informa un rato pasa. Ta trata aki di e trabou di embeyecimento tumando luga rond di Columbusstraat y Wilhelminastraat.

Awe diabierna e compania lo entrega e resto di e klinkernan pa asina e contratista por caba cu e trabou. A compronde for di e contratisa cu nan mester 5 dia mas di trabou (werkdagen) pa asina por habri e caminda.

“Nos ta lamenta e situacion y manera nos tin mas informacion nos lo informa comunidad di Aruba”, asina DOW a duna di conoce.

Dia 16 di october a cera e caminda y DOW e tempo ey a bisa cu lo ta pa tres siman. Ta resulta cu awo lo mester por lo menos un siman mas pa por finalisa cu e trabou di embeyecimento. Henter e proyecto, incluyendo e parti den Columbusstraat, a dura mucho mas cu a anticipa, debi na supuesto “sorpresa” ora a coba pa core tubonan nobo. En bes di trece alegria, e proyecto a causa mas inconveniencia na comercio den e area.




Awe abo por ta e siguiente miyonario di Aruba cu Lotto 5
Diasabra ultimo Lotto 5 no a conoce ningun ganado cu ta pone e jackpot sigui crece y pa awe diaranson e suma bira 1 miyon 400 mil florin!

Lotto 5 ta costa solamente 4 florin pa ticket y bo por combina bo 5 numbernan for di 01 te cu 35, si bo no sa cua numbernan pa kies, bo ta puntra bo rebendedo pa un loco y asina bo ta den wega pa bira e siguiente miyonario y gana e jackpot di 1 miyon 400 mil florin cu Lotto 5.

Corda busca bo Lotto 5 trempan, pa asina bo no keda afo di e sorteo miyonario di awe nochi cu Lotto. Tambe Lotto ta ofrecebo e opcion pa por cumpra bo weganan di Lotto Online, kiermen si bo no tin chens pa sali cumpra bo weganan preferi di Lotto, bo por cumpr’e for di bo smart phone, tablet of bo computer!

Si ainda bo no tin un cuenta di Lotto Online, bishita www.lottoaruba.com, traha bo cuenta di hungado y asina cu bo wordo aproba, bo por cuminsa hunga Lotto online tambe!

Sorteo di Lotto 5 ta hunga awe diaranson pa 7.45PM y por cumpra bo ticket na bo rebendedor faborito te cu 7.30PM.

Lotto, E Loteria di Aruba tin diferente wega, Catochi, Big 4, 1-OFF, Zodiac, Wega di Number di Korsou di Lotto, Lucky 3, Multi-X, Lotto di Dia, Lotto 5, Mini Mega y cu su Mega Plus, y e diferente weganan di Raspa y Gana y Instacash. Tambe lo por hunga Lotto Online door di bishita: bit.ly/3oIz5K9 pa por registra. Cumprando Lotto bo ta contribui na deporte riba nos isla. E meta ta pa organisa loteria, cambia bida di su hungadonan y na mes momento inverti den deporte local pa medio di donacionnan na e comision di subsidio.




Pueblo ta pidi: Haci trabou di mantencion ora cu no tin hopi trafico
Por a nota cu pa loke ta infrastructura y su mantencion hopi biaha no ta bay di un forma eficiente. Diferente yamada a drenta di ciudadanonan riba e schedule di mantencion riba careteranan di Aruba.

Awe dia a habri cu personal di mantencion trahando riba Watty Vos Boulevard. E biaha’ki e ta un cortamento di mata cu por resulta den accidente di trabou. Aunke cu e mashinnan aki mester tin su capa protector, por sosode cu cualkier piedra por desvia y dal kibra un windshield. Esaki ta algo simpel pero ta trece gasto extra y molester pa cualkier di e partidonan envolvi.

Pero tambe sa mira otro trabounan cu ta wordo haci riba camindanan principal manera Green Corridor y Watty Vos Boulevard. Sea ta verf, haci limpi of drecha caminda mes, tapa buraco, etc. Pero pa haci e trabou aki,  ta cera caminda parcialmente.

E tipo di trabounan aki facilmente por wordo haci na momento cu tin menos trafico, sea riba diadomingo of den oranan di marduga. Na Hulanda ta conoci cu ta kibra y drecha caminda den un marduga. Cu e molester minimo pa automobilistanan. E lo por ta algo pa e departamentonan concerni of esnan encarga cu control of realisacion di e mantencionnan aki tene esaki na consideracion.




Mistika Cork lo representa Aruba den ‘Starbucks Barista Championship’ na Costa Rica
Barista, Mistika Cork lo bay representa Aruba den loke ta un competencia internacional grandi ‘Starbucks Barista Championship’ cu lo tuma luga na Costa Rica e siman venidero. Mistika ta conta nos cu e ta bulando dialuna awor y cu e speransa di bin cu e titulo bek cas.

El a yega di purba su suerte dos biaha caba y ta bisa cu ‘e tercer ta e vencida’ anto awor e ta un soño haci realidad. “Pasobra semper mi a desea di expresa y demostra mas di tur loke nos ta haci.”

Mistika ta bisa cu aworaki e tin e oportunidad pa expone tur su experiencia den exterior y esaki ta algo hopi emocionante. Semper enfoca, semper teniendo na cuenta loke e cliente ta desea y nunca lubida cu danki na bo cliente bo t’ey, ta e recordatorionan cu ta mantene Mistika skerpi den su profesion. E ta kere den semper tin amor y pasion den loke bo ta haci y comparti bo conocemento y experiencia cu otro.

Mistika a cuminsa traha como barista tempo e tabata bay scol, part-time, y despues a dicidi di bay p’e full-time. Awor e ta den posicion di Supervisor na Starbucks, reconociendo cu poco poco el a crece y awor ta hopi contento di ta unda e ta.

PROGRAMA DI ACTIVIDAD

E participantenan lo yega dialuna na Costa Rica na unda nan lo haya un bon bini, y diamars lo bay over na un coffee tasting. E ta manera un presentacion na unda cu bo mester presenta un koffie y tambe comparti bo conocemento. Bo lo tin cu splica e historia tambe di e koffie cu bo lo bay presenta.

Riba diaranson participantenan lo conoce e hacienda grandi di Starbucks na Costa Rica anto e competencia riba su mes lo ta riba diahuebs. Aki nan lo tin cu presenta tres bebida, cual ta un flat white cu lechi regular, otro cu non-dairy milk, pasobra lechi non-dairy no ta hopi facil pa steam. Y pa bo traha un arte den dje ta un poco dificil.

Finalmente e participantenan mester presenta un bebida cu bo mes a crea, un bebida personalisa. Mistika lo presenta su receta unico Cinnamon Delight. Despues di esaki, si bo pasa over na e siguiente ronda, bo tin mas bebida pa bay traha y presenta dilanti huradonan.

“Mi kier gradici na prome luga ful ful mi staff y team cu mi tin para mi tras, cumisando te ariba te na mas abao, semper nan tabata para mi tras, sostene mi, y tambe na mi clientenan cu danki na nan mi ta unda mi ta.”

Mistika ta conseha pa semper corda pa kere den bo mes. Unabes bo tin confiansa den bo mes, tur cos ta bin automaticamente.

Tocante Starbucks

Jerry Baldwin, Zev Siegl y Gordon Bowker a funda Starbucks dia 30 di maart 1971 na Seattle, na Merca. Starbucks ta e cadena di “coffeehouse” mas grandi di mundo. Na november 2021, e compania tabata conta 33.833 tienda situa den 84 pais. Ta bon pa menciona cu 15.444 tienda ta situa den e continente Mericano. E ta conoci pa su productonan deriva di koffie, ‘refreshers’, te, productonan horna y sandwich. Ademas di bebida y alimento, hopi tienda ta ofrece producto oficial di Starbucks, manera mugs, tumblers, glas y varios producto di koffie pa por prepara na cas mes of na trabou.

Starbucks na Aruba

Aki na Aruba nos conoce cinco tienda di Starbucks, situa na Renaissance Marketplace, na Renaissance Mall, na Paseo Herencia Mall, den lobby di Aruba Marriott Resort & Casino y den Gloria. E prome Starbucks a habri dia 22 di november 2009 den Renaissance Marketplace. Awendia Starbucks Aruba ta domina e mercado di coffeehouse, ta emplea 60 asociado cu diariamente ta atende hopi cliente. Starbucks Aruba & Corsou ta un compania bou di e hala di Renaissance Wind Creek y ta bou maneho di Wanda Broeksema.




Eerste Kamer no por baha interes di prestamo pa Aruba
Eerste Kamer der Staten Generaal ta un organo legislativo cu tin como tarea aproba of rechasa leynan cu Parlamento Hulandes (Tweede Kamer) a aproba. E legislado principal ta keda Tweede Kamer. Miembronan di Eerste Kamer no por haci ningun cambio na ley ya aproba door di Tweede Kamer. Su rol ta mas bien pa garantisa cu calidad di e ley despues cu e debate politico ya a tuma luga den Tweede Kamer caba. 

Eerste Kamer no tin poder ehecutivo o sea e no por sinta riba e stoel di gobierno of e gabinete Hulandes. Por lo tanto, contrario na locual Gobierno di Aruba ta sugeri, no ta asina cu Eerste Kamer por baha e interes di 6.9% pa uno (hopi) mas abou. Tampoco por obliga Rijksministerraad of Secretario di Estado Alexandra van Huffelen pa haci esey. Ta bon pa subraya cu Eerste Kamer solamenre a ricibi un bishita di Prome Minister mr. Evelyn Wever-Croes y no a tuma ningun posicion oficial riba e tema di prestamo.

Ademas, manera 24ora.com a raporta algun siman pasa, ya caba Gobierno di Aruba ta pagando interes di rond di 10.5% pa prestamonan haci riba mercado internacional. Pues, e debe cu Hulanda ta menos cu 17% di tur otro debe cu gobierno tin! Pa drecha e situacion, gobierno lo mester haci mucho mas cu solamente bay bebe koffie cu algun miembro di Eerste Kamer.

Senado Hulandes, conoci como Eerste Kamer, ta parti di nan Parlamento y su funcion ta principalmente legislativo. Tur ley cu Tweede Kamer (Parlamento) aproba, mester pasa Eerste Kamer tambe pa control y pa votacion. Como tal, e Senado por blokia un proyecto di ley. E miembronan di Conseho Provicional ta eligi e 75 miembronan den Senado Hulandes. Pues pueblo ta scoge miembronan di e “Provinciale Staten”, cu na nan turno ta eligi e miembronan den Eersta Kamer. Ta considera Eerste Kamer como un “Hoog college van Staat”.




Preocupacion den pueblo cu awa troebel por ta haciendo hende malo
Actualmente tin un “andansa” ta bayendo rond, unda cu hopi hende ta birando malo, cu sacamento y diarea. Motibo di esaki, no ta conoci.

E “andansa” aki no ta discrimina, e ta pa tur edad. Hopi t’e scolnan cu tambe ta informa cu hopi di e alumnonan ta malo na cas, cu sacamento y diarea. Oficialmente di e departamentonan di Gobierno no a ricibi niun informacion di kico lo por ta e causa.Ultimo dianan por a tende cu e awa cu ta sali for di e tubo ta smaak ‘brak’ y hasta den algun caso, e lo tin un holo straño. Esaki ta den bario di Macuarima. Y esaki kisas ta un di e causanan cu tin hende malo na cas.

Den Oranjestad tambe tin varios oficina cu tin personal malo na cas. Un usuario di 24ora a tuma contacto cu nos redaccion unda cu por mira claramente cu e awa cu ta saliendo for di e cranchi na nan cas, no ta e awa cu tur hende ta custuma cu ne. E awa tin un color manera blauw hopi cla. Esaki ta den area di Primavera.Pregunta ta: Cuanto caso mas asina lo tin rond di nos isla cu no ta na altura di dje?

Nos di 24ora.com lo tuma contacto cu e departamentonan concerni pa busca mas informacion. 




Iglesia Pentecostal Di Aruba ta presenta su proyecto: “The Goodness of God”
Diasabra awor dia 4 di november 2023, Iglesia Penticostal di Aruba situa enfrente di Macro San Nicolas , den e edificio di Ibero High School, Dr Scheapmanstraat 18, lo cuminsa for di 7am cu su projecto “The Goodness of God” cual lo ta di gran bendicion pa henter Aruba.

Nos lo cuminsa for di 7:00am cu donacion di paña nobo y uza pa tur edad. For di baby, mucha , teenager, adulto,y adulto mayor.( Hende grandi). Tambe lo tin sapato pa dama- y cabayero, camisa, poloshirt shimis, blusa, Jeans, flus, jacket deportivo, etc. Tur locual bo tin mester pa e dianan di fiesta. No lubida di bini cu bo shopping bag.

Tambe lo tin un vlooienmarkt ( Fleemarket)  cu prijs di famia ,cu bon articulo, entre otro, paña di cama Queensize ,serbete di man y serbete pa baña, mat pa baño, glas,etc. Nos tin un surtido varia na tur gusto.

Pa 11:00am lo cuminsa cu benta di cuminda y e menu ta consisti di:

·          Bakiyou cu Foenchi, Banana hasa y salada,

·         Bakiyou cu Aros moro Banana hasa y salada, tur dos lo bini acompaña cu un Juice.

·         Sopi di carni, e prijs lo ta na bo agrado y tambe tin oportunidad pa order un Combo cu ta pas den saco di tur hende.

Nos lo t’ey for di 7:00am te cu 4:00pm pa asina nos por sirbi henter pueblo di Aruba.

Nos ta conta cu bo presencia, pasobra ta deseo di nos curason pa bendiciona nos pueblo di Aruba completo , sin lubida ningun bario.

Palabra di Dios, bon conseho, y oracion tambe lo t’ey, pasobra nos ta bibando den un tempo dificil, caminda nos tur mester yuda otro, nos tur mester sostene otro, pasobra uni nos lo vence.

Esaki ta djis e cuminsamento di nos Proyecto “The Goodness of God” cual lo tin hopi seccion mas cu pronto nos lo haci conoci na henter e pueblo di Aruba.

Nos kier pa bo prepara pasobra ta cos grandi Dios lo haci den su pueblo, y nos kier pa abo y bo famia lo ta parti di dje.

Nos ta warda bo cu brasa habri Diasabra 4 di November 2023 for di 7am -4pm na Iglesia Pentecostal di Aruba, Dilanti di Macro Supermarket na San Nicolas, den e edificio di Ibero High School , Dr Scheapmanstraat 18.

Nos ta conta cu bo presencia.




A corona Sheynnis Palacios di Nicaragua como Miss Universe 2023
Un rato pasa a anuncia cu a eligi Miss Nicaragua, Sheynnis Palacios, como Miss Universe 2023. El a yega final cu Thailandia y Australia como e tres ultimonan den e contienda. 

E certamen a tuma luga den Jose Adolfo Pineda Arena na San Salvador. Miss Universe 2022, e Mericano R’Bonney Gabriel, a corona e Miss Universe 2023, mientras publico tabata aplaudi e resultado. 

Presidente di El Salvador, Nayib Bukele a hiba palabra durante e evento final. El a bisa cu e ultimo cuater añanan el a traha duro pa drecha su cas, refiriendo na El Salvador. Awo cu e cas ta cla, infrastructura mehora, awo cu tin mas siguridad y mas oportunidad pa tur Salvadoreño, awo a habri porta pa invita mundo pa bin cera conoci cu e cas nobo, bunita renoba. Y sin duda, Miss Universe ta duna un oportunidad unico pa expone e cambionan aki haci na mundo henter. 

Na final a anuncia cu e certamen di Miss Universe 2024 lo tuma luga na Mexico. 

Miss Universe 2023

Miss Universe 2023 tabata e di 72 edicion di e certamen di beyesa. E Miss Universe 2022 tabata R’Bonney Gabriel di Merca. E certamen a tuma luga den José Adolfo Pineda Arena na San Salvador, na El Salvador ruba diasabra dia 18 di november 2023. E ultimo biaha cu e pais tabata anfitrion di un certamen di Miss Universe tabata na aña 1975.

Tabatin 84 participante representando 59 pais of teritorio, cu a competi pa e titulo maximo. E edicion aki lo marca e debut di Pakistan den e certamen y e regreso di Bangladesh, Egipto, Guyana, Hungaria, Irlanda, Kazakhstan, Latvia, New Zealand, Norueha y Zimbabwe. Zimbabwe a competi ultimo bes na aña 2001, mientras Latvia na 2006, Guyana na 2017, Bangladesh, Egipto y New Zealand a competi ultimo na 2019, mientras cu e otronan a competi e ultimo biaha na aña 2021.

Pa prome bes den 66 aña cu e organisacion di Miss Universe a permiti pa hende muhe casa y cu yiu por participa tambe den e certamen. Rikkie Kollé di Hulanda ta e di dos muhe transgenero cu lo competi e aña aki. 

E prome tabata Angela Ponce di Spaña cu a competi na aña 2018. Camila Avella di Colombia y Michelle Cohn di Guatemala a bira e prome señoranan casa y cu yiu, cu a participa den e certamen di beyesa mundial.

E aña aki lamentablemente Miss Universe China, Qi Jia, a keda afo. El a aplica pa su Visa asina cu el a gana e certamen na su pais pero autoridadnan a tarda pa dun’e. Ora cu finalmente a haya Visa y cu el a biaha mesora pa El Salvador, tabata mucho laat caba. Ya e otro participantenan tabatin un siman na e pais participando den varios evento. 

Tocante Miss Universe Organization

Miss Universe ta un certamen anual di beyesa internacional dirigi pa Miss Universe Organization cu sede na Merca y Thailandia. Hunto cu Miss World, Miss International,

Miss Earth, Miss Universe ta un di e cuater concurso di beyesa internacional.

Miss Universe Organization y su marca, conhuntamente cu su concursonan ruman, Miss USA y Miss Teen USA, ta actualmente propiedad di JKN Global Group. E defensa di e certamen ta “asuntonan humanitario y ta un bos pa afecta cambio positivo na mundo.” Mester menciona cu Merca tin e record den mas corona di Miss Universe. 

No menos cu nuebe biaha nan a gana e certamen, na aña 1954, 1956, 1960, 1967, 1980, 1995, 1997, 2012 y 2022. Na di dos luga ta sigui Venezuela, cu a gana e certamen shete biaha. Venezuela tabata Miss Universe na aña 1979, 1981, 1986, 1996, 2008, 2009 y na 2013.

Miss Universe no ta prohibi cirugia estetico

Miss Universe no ta pidi un minimo di estatura y ni tampoco edad ta hunga un rol mas. Miss Universe no ta prohibi pa un hende muhe cu a “pose” sunu of den lingerie participa. Miss Universe no ta solicita ni un maximo ni un minimo di peso pa su participantenan. Desde 2023 Miss Universe no ta prohibi e participacion di hende muhe casa, divorcia, mama of na estado. Ademas, Miss Universe ta permiti e participacion di hende muhe “transgender.”

E cobertura di Miss Universe for di San Salvador ta presenta exclusivamente pa Dufry Duty Free, cu su special na su tienda den Caya Betico Croes riba perfume y su RED App unda bo por spaar y uza punto. Tambe SETAR NV: Bo kier double data? Busca bo Prepaid Data Bundle di tres dia pa solamente Afl. 15,= y ricibi double data riba diabierna!




Deleita cu un extravagancia culinario: Menu festivo cu combinacion di biña na Tango Argentine Grill
E fiestanan ta yegando y no tin miho manera di celebr’e cu deleitando bo gusto cu un espectacular biahe culinario. Te cu dia 21 di december, Tango Argentine Grill ta invita bo pa bin saboria e sabornan di e temporada cu su exkisito Menu di Pasco y Winepairing, un experiencia gastronomico sin igual.

UN TRIO DI PLATO TENTADO

1. Sopi Goulash Tradicional

Cuminsa bo bankete festivo cu e calor y e comfort di un sopi Goulash tradicional. E dushi y substancioso sabornan lo marca sin duda e tono di un experiencia gastronomico memorabel.

2. Carpaccio cu pesto di conoflok, pine nut y keshi parmesano

Pa un toke sofistica, disfruta di e Carpaccio cu un mescla di conoflok na pesto, pine nut y keshi parmesano. E explosion di sabor di cada hap ta complementa a la perfeccion cu e combinacion di e biñanan Laroche PN, mehorando e experiencia sensorial global.

DUSHI PLATO PRINCIPAL

1. Pecho di calacuna cushina lentamente cu ham huma, saus di anasa dushi, kroket di batata y mushroom na siboyo

E opcionnan di e platonan principal ta priminti di ta un sinfonia di sabor. Tanto asina cu si bo opta p’e pecho di calacuna cushina lentamente (slow cooked), dorna cu ham huma y un saus di anasa dushi manera e tentado Filet Mignon di 4 ons compaña pa cabaron pasa den conoflok hasa, asperge berde y batata machica cu conoflok, bo gusto lo ta un treat. A scoge e Trivento Golden Reserve Malbec Mendoza p’e expertonan pa halsa e experiencia gastronomico, creando un combinacion harmonioso entre cuminda y biña.

FINAL DUSHI

1. Creme Brulee di Amaretto cu ijscream di vanila y speculaas

Conclui bo bankete festivo cu un nota dushi cu e indulgente Creme Brulee di Amaretto, sirbi cu un ijscream di vanila y speculaas.

2. Crepe yena cu dulce de leche, mousse di strawberry y ijscream di vanila.

Como alternativa, opta p’e decadente crepe yena cu dulce de leche, mousse di strawberry y un dushi ijscream di vanila. E final dushi lo complementa a la perfeccion cu un combinacion di biña Luco Bosco Moscato, creando un sinfonia di sabor cu ta baila riba bo gusto.

RESERVACION OBLIGATORIO

Pa participa den e celebracion culinario aki, ta necesario reserva. Bishita tangoaruba.com pa obtene mas informacion y sigura bo luga n’e mesa. Cu un prijs di $45 pa persona, e menu di Pasco aki ta priminti no solamente un fiesta pa bo sentidonan, sino tambe un experiencia inolvidabel comparti cu bo sernan keri.




Siman ta habri cu Pargo, Dorao, Cora di Plato y Filet fresco na Campeon
Dialuna bo mester come bon. Bin Campeon dialuna mainta busca bo pisca fresco. Pisca di plato tin Cora. Na mochi tin Dorao “Mahi Mahi”, filet di Pisca y mochi di Pargo. Tambe e siboyo pica tempera den boter pa sabora cu e pisca tey. Mainta tin dushi pastechi, kroket, hamburger y ham and egg. Si bo gusta pandushi cu driguidek crioyo tambe tin. Pasa 7:30 mainta ora Campeon habri y drecha bo dia cu pisca fresco bo hiba cas.




Diferente autor y contado di storia a colabora riba buki ‘Na mi kas’
Levendig Uitgever ta encarga cu e produccion di dos buki pa mucha. Esakinan ta publicacion pa Festival di Buki pa Mucha y na Corsou e ‘Siman di Ban Lesa’. E buki pa mucha cu biblioteca na Corsou ta presenta e aña aki yama ‘ Na mi kas’ (Bij mij thuis).

Mescos cu na Aruba, esaki ta un buki pa mucha na dos idioma den categoria di edad di 4 pa 12 aña. Organisacion di e siman ta den man di Biblioteka Nashonal Kòrsou. Diferente escritor y contado di cuenta di Corsou a traha riba e publicacion aki: Mercee Doran, Merly Augusta., Alvin Inecia (Tio Ali), Edelmira Koko, Loekie Morales, Jeroen Hoogerwerf (Levendig Uitgever), Ilse Schoobaar-Anthony y Crisen Schorea. Ilustracion ta di Ghislaine Monte y Karino Ariza.

Esaki ta un compilacion di storia tocante e topico‘cerca nos na cas’. Un tema cu ta cerca di cada mucha y ta duna hopi inspiracion. Asina tin hopi expresion di diferente experencia di cultura di cas y famia.

Jeroen Hoogerwerf, doño di Levendig Uitgever y autor di buki pa mucha ta na Aruba e siman aki pa bishita diferente scol pa lesa buki y conta storia y conta algo di su trabou.




Turista Mericano ta denuncia homber local cu a agredie
Anita Machado t’un turista Mericano cu ta biba na Boston. E ta bishita Aruba mas cu ocho biaha pa aña. E motibo di su bishita ta pa motibo cu e tabatin un pareha cu ta biba na Aruba. Machado a comparti amor cu Andres Gomes pa mas cu un aña. Pero nan amor a termina na masha mal forma, cu discusion pisa y agresion. Durante un entrevista cu 24ora.com via Skype, Anita na Merca y nos reportero for di Aruba, el a conta cu e ta lamenta e situacion cu a pasa y no por keda cla cu polis pa cu su denuncia.

Segun Anita, tur cos a cuminsa ora cu su Andres a haya sa cu Anita su manager tabata puntr’e conta bayendo cu su vakantie na Aruba. Parce, Andres no tabata contento di locual el a lesa y a agredi Anita na su cara. Su ex-pareha ta biba y traha na Aruba y nan a conoce otro via Instagram. E amor tabata asina puro cu nan tabatin hasta idea pa Anita muda y bin biba na Aruba. Prome cu e agresion, Anita a prepara henter un sorpresa p’e. 

A pone potret di nan compaña pa blaas y henter un decoracion y a hib’e Gomes cu e no kier sigui mas cu ne mirando cu e no por soporta mas agresion di su parti. A pidi Andres ta bandona e compleho di apartamento pero Andres a rabia y boft’e den su cara. Polis a presenta y nan a bay cu Anita pa hospital. E dia siguiente Anita a presenta na Ward’i Polis pa haci denuncia. 

Anita ta sinti cu polis no ta haciendo nada. E ta yama warda di polis constantemente y purba pa manda nan e video pero no ta logrando.

Segun Anita, no ta prome biaha cu Andres ta agredi un hende muhe. E ta lamenta cu despues di tanto cos cu el a haci pa Gomes, ainda mas e ta ricibi e trato aki. Aruba ta un isla chikito y ta bon pa Aruba sa ki tipo di persona Andres ta, Anita a vocifera. E no ta okay pa ricibi sla y keda keto. E ta stima Aruba y ta encanta e forma con e hendenan di Aruba a trat’e pero pa su mala suerte a bay cas bek, esta Merca cu un experencia masha amargo mes. E ta spera cu polis pronto por actua y detene e abusado di muhe aki.




UNESCO-Aruba ta presenta Exposicion di Taray na Archivo Nacional Aruba (ANA)
Den cuadro di e Tratado 2003 di UNESCO pa Salvaguardia Herencia Cultural Intangibel mundialmente, UNESCO-Aruba ta presenta un exposicion riba e topico di ‘trahamento di taray’ y ‘tiramento di taray’.

A realisa e  exposicion den colaboracion cu UNOCA y ANA cu e ayudo di famia di Federico Soto (dfm), kende tabata un di e ultimo trahadonan di taray na Aruba. Tambe a ricibi cooperacion di Edward Dirksz, kende ta un tirado di taray y di Marco Christiaans, kende a skirbi e buki ‘Perseverancia’.

Meta di e exposicion aki ta pa mustra e cantidad di aspectonan cu mester tene cuenta cune, na momento cu e comunidad di Aruba ta bay nombra un elemento como parti di nos Herencia Cultural Intangibel. Un elemento ta loke nos ta considera como un ehempel di loke nos a hereda di nos antepasadonan. E ta algo cu a keda transmiti di generacion pa generacion y cu ainda nos mes hendenan ta mantene ‘bibo’, esta cu ainda tin hende ta practica loke cu nan a siña di nan tata/mama, welo/a, omo, tanta of otro famia of conocirnan.

Patrimonio Cultural Intangibel, manera e ta defini den e Convenio, ta manifesta su mes particularmente den e siguiente cinco areanan:

·         Tradicion y expresion oral, incluyendo idioma como vehiculo di patrimonio cultural intangibel;

·         Arte di tarima, artesania y foklore;

·         Custumber social, ritual y actividadnan festivo;

·         Conocemento y custumber relaciona cu naturalesa y universo;

·         Tecnica di ofishi artesanal y tradicional.

Banda di e artefacto y hermentnan cu ta forma parti di trahamento di taray, UNESCO ta pone atencion tambe na e idioma cu ta carga un elemento. Pa e motibo aki a invita Marco Christiaans pa duna un presentacion riba diferente palabra y expresion cu ta forma un lenguahe tipico di piscadonan na Aruba den nos idioma Papiamento.

Ta bon pa tene cuenta cu e rikesa di nos idioma. Den e caso aki nos tin diferente forma pa indica Herencia Cultural Intangibel. 

E prome ta deriva di e indicacion di Ingles; Intangible Cultural Heritage. E di dos ta deriva di e indicacion den idioma Spaño esta: Patrimonio Cultural Intangibel. Y den Caribe Hulandes na Papiamento, nos ta uza pa e palabra intangible/intangibel tambe e palabra ‘inmaterial’ deriva for di idioma Hulandes, cu ta uza Immaterieel Erfgoed. Asina nos ta uza tambe Herencia Cultural Inmaterial of Patrimonio Cultural Inmaterial. Tur cuater ta referi na e mesun definicion den e convenio di 2003 di UNESCO.

E exposicion na ANA lo ta habri te cu final di november 2023, for di 8:00 am pa 11:45 am y despues di merdia for di 01:15 pm te cu 4:00 pm, entrada ta gratis.




Fun Miles Aruba ta lansa su gran campaña di Fin di Aña: Fun Domino
Fin di aña ta den porta y Fun Miles, manera ta tradicion a lansa su campaña di fin di aña den grandi.

Mirla Gonzales-Passchier, Fun Miles Aruba a señala cu e campaña ta cuminsa diaranson, prome di november y ta bay te cu 29 di januari 2024.

Fun Miles hunto cu nan partnernan a lansa nan gran campaña Fun Domino, di cual e premio mas grandi ta un auto 0 kilometer. Tambe nan tin como premio un renchi di diamanta tanzanite, 5 mil florin di APEX y Kooyman. Sin lubida riba CMB cu ta pone 100 mil fun miles disponibel n’e ganado.

Un campaña ta basa riba un wega cu gran mayoria di e pueblo di Aruba ta gusta hunga, cual ta domino. Manera Chris Strick, Representante di Fun Miles Aruba, Boneiro y Corsou a bisa: “Ta ken na Aruba no ta gusta hunga weg’i domino?”

P’esey e campaña yama Fun Domino, pa habri 2024 riba bon pia, ganando premionan atractivo. Y sin lubida, e auto.

Fun Domino ta un wega cu nan a yega di haci caba y ta un wega masha popular na Aruba. P’esey, riba demanda popular, e ta bek.

Fun Miles ta creciendo y asina nan mes por duna mas y mas na nan miembronan.

Pa por participa ta masha facil:

·         Cumpra na un di e Fun Partnernan y colecta e carchinan di Fun Domino.

·         Conecta dies piedra pareu di domino y pega nan rib’e borch’i wega. E numbernan mester conecta, mescos cu e wega di domino tradicional.

·         Cuminsa na e dobel seis cu ta imprimi riba e borch’i wega.

·         Por uza un ‘piedra’ cu e logo di un Partner principal como joker (maximo uno pa cada borchi).

Pa hopi aña, Chris Strick ta e cara di Fun Miles. El a mira e compania sigui crece y nan ta duna bek. Un campaña di fin di aña ta un sentimento hopi grandi. na mas di un ocasion el a haci entrega di un auto nobo n’e felis ganado. Y e cara di felicidad di e ganado, ta duna un satisfaccion inmenso.




Oportunidad pa trabou na Departamento di Aduana
Departamento di Aduana ta buscando personan dynamico y entusiasma pa e siguiente vacaturanan:

Interesadonan por aplica awe mes na [email protected] door di manda un carta di motivacion hunto cu un CV dirigi na e personanan menciona den cada vacatura. Ultimo dia pa aplica ta dialuna 20 november 2023.

Pa mas informacion, bishita nos website www.douane.aw/vacature/  




Un lider y visionario den industria di turismo: A.T.A. a rindi honor na Michael Kuiperi
Cu hopi orguyo, A.T.A. a forma parti di e ceremonia pa reconoce y rindi honor na Michael Kuiperi, un pilar/baluarte di e industria di turismo di Aruba. Den presencia di su famia y amistad, Prome Minister di Aruba, Minister di Turismo y demas invitadonan special, Ronella Croes a hiba palabra den nomber di A.T.A. pa celebra e legado y logronan di Michael Kuiperi.

Michael Kuiperi a fungi como director di Aruba Tourism Bureau for di aña 1958 te cu aña 1971, y tabata tin un rol prominente den formacion y desaroyo di e industria di turismo di Aruba.

E trayectoria di Michael Kuiperi como lider di Aruba Tourism Bureau a cuminsa na un momento critico ora e economia di Aruba tabata depende di e refineria. E liderazgo y vision di Michael Kuiperi a conduci na establecimento di Oficina di Turismo di Aruba, cu a precede e Aruba Tourism Authority cu nos conoce awe. 

Un lider cu a inspira tur otro director cu a bin despues di su persona, esta Beti Arends, Rory Arends, Remigio Wever, Jan van Nes, Myrna Jansen, y Ronella Croes cu desde 2011 ta fungi como CEO di Aruba Tourism Authority.

Durante tur e añanan, Michael Kuiperi a traha duro pa promove Aruba como un destinacion turistico den tur tempo, incluyendo den cara di desafio y tempestad. A pesar di hopi reto, Michael Kuiperi semper a sa di defende e autonomia di Aruba y a traha riba un maneho di aviacion importante bou di e Status Aparte. 

Den su rol, el a tuma pasonan importante / significante cu a yuda diversifica e mercadonan di turismo y e a mira e potencial pa e isla bira e centro cultural di Caribe.

Michael Kuiperi su modelo di exito pa cu desaroyo di turismo tabata basa riba cuater pilar: e materianan/recursonan primario, e facilidadnan, transporte y e esfuersonan constante di promocion y mercadeo. Ademas, e ta fiel creyente cu e hende, particularmente e cordialidad y sinceridad di e Arubiano tabata e fundeshi pa desaroyo positivo den sector di turismo di Aruba. 

E vision aki ta sigui resona tanto cu A.T.A. como tambe cu e bishitantenan te dia di awe, mirando cu amabilidad y autenticidad a bira e marca di Aruba.

No por keda sin menciona cu bou di Michael Kuiperi su guia, el a sa di recluta e figuranan importante cu tambe a bira e pilarnan den e sector di turismo, asina poniendo e fundeshi pa crecemento di e sector di turismo di Aruba. 

A.T.A. a expresa gratitud profundo na Michael Kuiperi pa su contribucionnan excepcional na e sector di turismo di Aruba. Su liderazgo, su vision, y su pasion pa e industria di turismo di Aruba ta laga un marca riba nos isla su hospitalidad y e desaroyo economico di Aruba. Na aña 2024, A.T.A. lo honra Michael Kuiperi, Rory Arends, y e otro baluartenan riba Plaza Turismo.




Charla di conscientisacion tocante diabetes organisa pa One Happy Island Lions Club y Fundacion Diabetes Aruba
Dia 14 di november proximo ta Dia Mundial di Diabetes. E aña aki Aruba One Happy Island Lions Club a uni un biaha mas cu Fundacion Diabetes Aruba y POH pa hiba un campaña di control y prevencion di e malesa Diabetes door di informa, educa y conscientisa nos comunidad.

Tema di Dia Mundial di Diabetes 2021-2023 ta “Access to diabetes care”. 

Diabetes ta un epidemia global cu ta afecta hende homber, muhe y muchanan diariamente rond di mundo. Diabetes ta un di e causanan principal di malesa cardiovascular, ceguera, problema cu riñon y amputacion di pia. Diabetes a causa mundialmente 6.7 miyon morto den 2021.

Segun cifranan den 2021 un total di 537 miyon adulto (1 den cada 10) ta sufri di e malesa diabetes. Ta ser calcula cu esaki lo subi te 643 miyon pa 2030 y 783 miyon pa 2045.

Club di Lions como organisacion di servicio comunitario, nos ta comprometi na yuda resolve e problemanan mas grave di mundo. Diabetes ta un di servicionan global cualnan ta un desafio considerabel pa nos humanidad y nos ta kere cu ta nos deber pa enfrenta esaki.

Pa varios aña caba Aruba One Happy Island ta organisa actividadnan relaciona cu e Dia Mundial di Diabetes y diaranson dia 15 di november proximo hunto cu Fundacion Diabetes Aruba, POH y Centro di Bario Noord ta organisando un anochi di chekeo combina cu un charla interactivo na MFA Noord. For di 6.30 PM pa 7.30 PM lo bay tin chekeo gratis di sucu y presion.  

Despues di 7.30PM lo bay tin un charla interactivo cu tin como tema “Kico bo sa di diabetes y Cuanto riesgo bo ta core pa haya Diabetes?”.

E charla aki ta publico y e enfoke ta pa comunidad hiba un bida saludabel y evita di haya e malesa di Diabetes.Ta pidi tur participante pa bini cu nan smartphone of un tablet y yega tempran pa por haci control di sucu y presion cual lo ta completamente gratis. 




Un lider y visionario den industria di turismo: A.T.A. a rindi honor na Michael Kuiperi
Cu hopi orguyo, A.T.A. a forma parti di e ceremonia pa reconoce y rindi honor na Michael Kuiperi, un pilar/baluarte di e industria di turismo di Aruba. Den presencia di su famia y amistad, Prome Minister di Aruba, Minister di Turismo y demas invitadonan special, Ronella Croes a hiba palabra den nomber di A.T.A. pa celebra e legado y logronan di Michael Kuiperi.

Michael Kuiperi a fungi como director di Aruba Tourism Bureau for di aña 1958 te cu aña 1971, y tabata tin un rol prominente den formacion y desaroyo di e industria di turismo di Aruba.

E trayectoria di Michael Kuiperi como lider di Aruba Tourism Bureau a cuminsa na un momento critico ora e economia di Aruba tabata depende di e refineria. E liderazgo y vision di Michael Kuiperi a conduci na establecimento di Oficina di Turismo di Aruba, cu a precede e Aruba Tourism Authority cu nos conoce awe. 

Un lider cu a inspira tur otro director cu a bin despues di su persona, esta Beti Arends, Rory Arends, Remigio Wever, Jan van Nes, Myrna Jansen, y Ronella Croes cu desde 2011 ta fungi como CEO di Aruba Tourism Authority.

Durante tur e añanan, Michael Kuiperi a traha duro pa promove Aruba como un destinacion turistico den tur tempo, incluyendo den cara di desafio y tempestad. A pesar di hopi reto, Michael Kuiperi semper a sa di defende e autonomia di Aruba y a traha riba un maneho di aviacion importante bou di e Status Aparte. 

Den su rol, el a tuma pasonan importante / significante cu a yuda diversifica e mercadonan di turismo y e a mira e potencial pa e isla bira e centro cultural di Caribe.

Michael Kuiperi su modelo di exito pa cu desaroyo di turismo tabata basa riba cuater pilar: e materianan/recursonan primario, e facilidadnan, transporte y e esfuersonan constante di promocion y mercadeo. Ademas, e ta fiel creyente cu e hende, particularmente e cordialidad y sinceridad di e Arubiano tabata e fundeshi pa desaroyo positivo den sector di turismo di Aruba. 

E vision aki ta sigui resona tanto cu A.T.A. como tambe cu e bishitantenan te dia di awe, mirando cu amabilidad y autenticidad a bira e marca di Aruba.

No por keda sin menciona cu bou di Michael Kuiperi su guia, el a sa di recluta e figuranan importante cu tambe a bira e pilarnan den e sector di turismo, asina poniendo e fundeshi pa crecemento di e sector di turismo di Aruba. 

A.T.A. a expresa gratitud profundo na Michael Kuiperi pa su contribucionnan excepcional na e sector di turismo di Aruba. Su liderazgo, su vision, y su pasion pa e industria di turismo di Aruba ta laga un marca riba nos isla su hospitalidad y e desaroyo economico di Aruba. Na aña 2024, A.T.A. lo honra Michael Kuiperi, Rory Arends, y e otro baluartenan riba Plaza Turismo.




A.T.A.: A inspira e futuro lidernan durante e Trent Shelton Motivational Conference
Como parti di esfuerso “Voices of Tourism”, diabierna mainta, Aruba Tourism Authority (A.T.A.),  a yama bonbini na mas di 500 studiante di Universidad di Aruba, EPI y EPB kendenan a bini hunto den e sala di Renaissance Convention Center pa atende e culminacion di campaña “Voices of Tourism” cu un presentacion motivacional di presentador internacional, esta Trent Shelton. E campaña a carga como meta pa inspira e proximo generacion di lidernan den e industria di turismo.

E conferencia a habri cu un discurso di Ronella Croes, CEO di Aruba Tourism Authority, kende a reflexiona riba e rol importante di profesionalnan den e industria di hospitalidad. Ta pa medio di nan dedicacion, pasion y trabou duro cu nos por crea experencianan excepcional pa nos bishitantenan. Croes a comparti un mensahe inspirativo cu e hobennan, esta pa nan acepta nan storia unico y pa uza esaki pa construi un futuro cu nan por ta orguyoso di dje. “Den un industria cu ta balora colaboracion, conocemento propio, pensamento critico y comunicacion efectivo, e biahe no ta trata solamente di logronan academico, pero di crecemento personal, liderazgo y crea un impacto positivo y duradero riba mundo” tabata palabranan di Croes. 

A.T.A. ta reconoce e tarea importante di sigui inverti den profesionalnan turistico y particularmente nos futuro generacionnan. Pa e motibo aki a invita autor y presentado renombra Trent Shelton pa empodera y inspira e futuro lidernan.

Durante e conferencia, Shelton a comparti un combersacion poderoso tocante balor propio. A pone enfasis riba e tres reglanan fundamental, esta pa compronde bo balor intrinsico, practica compasion cu bo mes y cultiva autenticidad. E principionan aki ta vital pa logra yega na bienestar mental y emocional, cu ta hermentnan importante den desaroyo personal y profesional.

E mensahe di Shelton a resona y a wordo bon ricibi pa tur presente. Por a conta cu un sala di studiante hopi atento y comprometi pa e palabranan ofreci, cu a resulta cu algun studiante por a comparti nan storia personal y asina ricibi conseho impactante. Ta di menciona cu e conferencia di diabierna mainta a wordo publica ‘live’ pa tur e 12 miyon siguido ariba red social di Shelton. Cual ta nifica cu e evento aki a ofrece un gran motivacion pa hubentud y adultonan local presente, alabes a conta cu un bunita promocion pa Aruba.

Durante di estadia na Aruba, Shelton a cumpli cu bishita tanto na ekipo femenino di futbol di SV Britannia y studiantenan di Mon Plaisir College pa asina provee palabranan di motivacion.

A.T.A. ta mira bek na un mainta sumamente positivo y inspirativo. A.T.A. lo sigui dedica na mehoracion di industria di turismo di Aruba, tanto pa nos bishitantenan como tambe, studiantenan, y nos profesionalnan den e mundo di hospitalidad.




Diamars Campeon tin filet, mochi di Pargo, Brazie y Dorao
Nada mas dushi cu habri bo diamars ta come pisca fresco. Campeon tin diamars filet di Brazie na 40 florin pa paki y Cabes cu Wanstick pa sopi na 15 florin pa paki. Tambe tin pisca cora di plato. 

Na mochi por haya Pargo, Dorao, Brazie y Tuna. 7:30 am Campeon ta habri pa pueblo. Tambe tin pastechi cu kroket y hamburger cu ham and egg. Banana pa hasa y siboyo pica tempera pa saborea cu e pisca tey na Campeon. Pandushi cu Driguidek tambe tin fresco horna na cas. Ta wardabo yega pa e saco cu pisca fresco.




Hende cu tin fe ta florece den tempo dificil
Dios no a duna nos un Spirito di miedo, tampoco nos mester ta hende cobarde, pasobra mas grandi ta esun cu ta den nos cu esun cu ta den mundo.

Den e situacion cu mundo ta awor aki, si bo ta scucha noticia, y mira con maldad ta avansa y cuminsa preocupa cu cosnan cu bo no por cambia, bo ta cay atras, pasobra bo ta kita bo bista for di riba Dios.

Corda bon con Pedro a cuminsa cana riba awa bay cerca Hesus, pero asina cu Pedro a pone bista riba e lama cu tabata bruto, y kita su bista for di riba Hesus, Pedro a cuminsa sink.

Esey ta pa siña nos cu con cu e tempo cambia y kico cu nos tende, nos bista mester keda riba Cristo Hesus, pasobra manera e Palabra di Dios ta bisa den Juan 15:4: Keda den Mi y Ami den boso. Mescos cu e rama no por carga fruta di su mes, si e no keda den e mata di wendruif, asina boso tampoco, si boso no keda den Mi.

Nos tin di prepara pa nos ta firme, den e tempo aki y den e tempo binidero, pasobra esun cu ta movi for di su proposito y cu ta bula manera chinchirinchi aki pa aya , ta keda manera un hende sin reis, y sin fundeshi, sin stabilidad spiritual den su bida.

Un hende no por core tras di tur cos cu e ta tende, y pensa cu asina e ta sirbi Dios, pasobra diabel tambe ta haci zonido bunita, pa asina atrae hende den e caminda di scuridad,

Daniel a para firme, aunke e situacion tabata dificil, aunke e tabata sa cu cueba di Leon tabata sper’e, e no a preocupa , pero den tempo dificil a sigui sirbi Dios, y Dios a sostene Daniel.

E sosten di Dios t’ey constante, pa esunnan cu ta reconoce Dios riba tur cos, y ta sirbi Dios cu un curason boluntario, pasobra hende no por sirbi Dios, con cu ta, Dios mester ta na prome luga den nos bida y nos curason.

Apostel Pablo a bisa: No cu mi a alcansa esaki caba,of cu mi a bira perfecto caba, ma mi ta haci mi esfuerso pa mi por gara e loke pa cual mi tambe a wordo gara door di Cristo Hesus. Rumannan mi no ta pretende cu mi mes a gar’e caba: Ma un cos mi ta haci: Lubidando loke ta keda atras y aspirando na loke ta dilanti, mi ta haci tur esfuerso pa alcansa e meta, pa haya e premio di e yamada celestial di Dios den Cristo Hesus (Filipensenan 3:12-13-14).

Diabel ta uza tur tipo di distraicion posibel, pa purba desvia e yiunan di Dios for di e caminda di Dios, p’esey nos mester persevera den Oracion y Palabra di Dios tur dia y asina mantene nos bista riba Cristo Hesus e Salbador di nos alma.

Ta imposibel cana den dos caminda, y come di dos mesa, pasobra Dios kier pa nos ta fiel, pasobra Dios ta fiel y na tur momento E t’ey pa nos, Dios a priminti cu nunca E lo bandona nos.

Ta tempo pa nos madura den Señor y comporta nos mes manera hende grandi, pasobra e palabra ta bisa: Tempo mi tabata mucha,mi tabata papia manera mucha,pensa manera mucha, rasona manera mucha, ma awor cu mi a bira homber, mi a pone cos di mucha un banda (1 Corintionan 13:11).

No ta tempo pa haci wega, pasobra dianan ta trabahoso, tempo ta dificil, laga nos sirbi Dios, tur momento.

Sinceramente,

Pastoor Marcel Balootje. 




Universidad di Aruba ta homenagea grupo di miho graduado
Un biaha mas graduadonan a logra capta atencion di Universidad di Aruba y  e facultadnan pa  conclusion di estudio di nivel halto. Un biaha mas, Universidad di Aruba a reconoce un grupo di graduado kendenan a sobresali danki na un investigacion exhaustivo y tesis cu ta sirbi como herment pa maneho.

Nivel di educacion ta ilustra den nivel di investigacion y tesis y esaki ta motibo tambe pa kico tur aña Universidad di Aruba ta organisa e  ceremonia di ‘Student Award’ cu ta conta tambe cu sosten di diferente compania cu ta patrocina e reconocimento.

Student Thesis award

Reconocimento di Tesis. OGM:  Mary-Jay Thijsen. Meta di e investigacion di Mary-Jay tabata pa duna un bista di e retonan den e prestacion organisatorio cu e empleadonan di e organisacion di proteccion di mucha, Directie Voogdijraad, a encontra prome cu y durante e crisis pandemico di Covid-19.

FEF:Viveka Bulchandani, e graduado di e programa FEF, a ricibi un distincion Cum Laude remarcabel pa aña 2023. Pa su experiencia den nabega e Mercado Financiero y duna informacion valioso tocante rekisito-, habilidad- y caracteristanan esencial pa e profesionalnan jong di Aruba por ta exisitoso.

FHTMS: Liraysa Ponson. Liraysa tabata e studiante perfecto. Dedica y disciplina pa completa trabou cualitativo durante ful su carera na ‘Facultad di Hospitalidad y Turismo Management Studies’ (FHTMS) Actualmente e ta haciendo su estudio di Master den Organisacion na Universidad di Tilburg na Hulanda.

Titulo di su Tesis: Factornan relaciona cu e escogencia pa muda bek Aruba unabes cu a gradua.

Social Work & Development: Stephanie Ferreira Torres. Titulo di e tesis aki ta: “Nos como mayor no sa” – Importancia di Educacion Sexual pa Mucha cu Descapacidad Intelectual: Percepcion di Cuidadonan.

SISSTEM- Armand Kelly.  E aña aki ta rindi honor na Armand Kelly pa su investigacion sobresaliente, titula “Analisis comparativo di Emision di CO2 di Diesel y Busnan Electrico: Un Case-study di Aruba Airport Authorithy N.V”

Finalmente, masha pabien na tur studiantenan y danki na e comision organisatorio di Student Ambassador Awards.

Den TREMPAN por lesa un relato mas amplio y splicacion di cada graduado honra.




Biblionef presente na Festival di Buki pa Mucha
E meta di Biblionef (www.biblionef.nl) ta pa yuda tur mucha, sin haci distincion di nan situacion personal, siña conoce na un edad hoben e alegria di lesamento.

Esaki cu e proposito pa crea un amor pa lesamento pa e resto di nan bida. 

Atrobe Biblionef lo ta presente na Festival di Buki pa Mucha cu un stand yen di buki nobo na un prijs reduci, cu ta dirigi riba mucha u hobennan di 2 pa 18 aña.

E luna aki e dos boluntarionan, Carla van Eerden cu Sandra Postma, ta parti bukinan nobo na scolnan y otro instancianan pa 23 aña caba na Aruba.




A detene operator di Holiday Inn cu a haci “bommelding”
Siman pasa merdia a paralisa ful e area rond di Holiday Inn Hotel, despues cu a drenta un yamada di menasa di bom na e hotel. A evacua un area y polis a presenta cu un team pa busca e supuesto bom. Despues di un bon rato no a topa nada.

Asina mes e investigacion a sigui di parti di e team di recherche di Noord staciona na Shaba. Ey a logra yega na un sospechoso cu posiblemente a haci e yamada.

Ta resulta cu ta e propio operador di telefon na Holiday Inn Hotel a comete e acto. Ta trata di Nick Tromp cu tin basta tempo trahando na dicho hotel.

Despues di e investigacion, diahuebs team di recherche di Noord a presenta na La Cabana Resort y ey a detene e homber Nick Tromp. No ta conoci si e ta traha eynan tambe. A pone na boei y bay cu ne warda di Shaba pa e proceso di interogacion.

No ta conoci dicon el a yama su mesun trabou y bati alarma falso pa un bom den e hotel. Awo e lo keda sin trabou y cu un record tambe!




Diferente mata ta invadi cas di pensionado
Un señora cu ta biba di pension a haci un apelacion na 24ora.com pa haci un denuncia publico pasobra e ta fada caba cu ningun instancia ta haci caso di dje.

Señora Griffin, kende pa hopi aña ta biba na Pos Chikito 351-C, a bin ta confrontando un problema cu ta stroba su paz.

El a splica nos cu banda di su cas tin un tereno bashi. Un tereno cu ta di gobierno y unda cu den transcurso di tempo diferente mata a cuminsa crece riba e tereno ey bay direccion di su cas. Ta papia aki di mata cu ta crece facil den luganan bandona, manera di kwihi. E mata a crece bin riba su tereno.

Pero mas fastioso ta cu e mata di kwihi tambe a bay riba dak di su cas, net unda su camber ta situa. Esaki ta nifica cu biento ta move e mata cu ta haci zonido continuo riba e dak y strob’e di drumi.  

El a tuma contacto cu DOW, Bureau City Inspector y hasta a purba via di Fixi pa mira cual instancia por duna un man pa corta e mata, parcialmente, y dun’e su trankilidad bek. Pero niun reaccion positivo. Un biaha hasta a uza placa di pensioen pa rosa e tereno completo di matanan di mondi cu ta crece y afecta su propiedad. Un tempo hasta a crece neishi maribomba.

Awendia hasta tin hende ta tira sushi y e ta  neishi di cacalaca y raton. “No por,” e señora  a bisa.

E pensionado mes ta sinti cu niun hende kier scuch’e of drecha e situacion. Ta trata matanan grandi cu e takinan ta drumi riba dak di su cas. E ta haci apelacion na e instancianan concerni pa bin tira un bista na Pos Chikito 351-C y drecha e situacion. Pa e por drumi trankil anochi. 




Autor di Cuentos y fabulas: Pedro Vargas Álvarez tambe ta presente den Festival di Buki pa Mucha 2023
Pedro Vargas Álvarez ta di bishita na Aruba actualmente pa participa na e Festival di Buki pa Mucha 2023.

E ta un poeta y un escritor naci na Santa Fé de Bogotá. Durante su carera e tabata entre otro alcalde di Guataquí. Pedro Vargas Álvarez a publica diferente buki pa mucha tambe y den e siman aki e ta bishita scol pa conta storia.

Algun publicacion di Vargas Alvarez ta: ‘Poesía para Todos’ (2 tomos), La pluma de los sueños, ‘Un Alcalde en apuros’, ‘S.O.S.Travesuras en mi escuela’, ‘Cuentos y fábulas’.

El a regala biblioteca 3 ehemplar di ‘Cuentos y fábulas’. E biaha aki un edicion na Spaño y Papiamento.

Pa medio di su storianan e ta presenta guia di comportacion pa mucha pa logra crea un comunidad sano.




Grupo di modelo a desfila cuater coleccion di diseño nobo
Diadomingo, 5 di november, den Renaissance Convention Center The Chaz Modeling & Talent School a presenta un show den cuadro di nan di 25 aniversario. Un Show cu tabata organisa cu hopi amor y energia pa tur e añanan cu a desaroya talento aki na Aruba. E muchanan a haci super nan best y a presenta un tremendo show na unda tabata tin baile, canto y fashion show. The Chaz Modeling and Talent School ta sumamente orguyoso di e alumnonan.

Tabata tin cuatro desfile di moda presenta pa e diseñadornan Neigy Alvarado di Republica Dominicana cu su coleccion “PINK” y Playero, Veronica Angrino di Colombia y nos orguyo di Aruba Gigliola Arends cu su coleccion “Celebration”.

Nos invitadonan internacional tambe tabata tin presentacion espectacular, esta Explosion Dancers for di Curaçao. Cantante Jada van Dijk di Curaçao tambe a duna un super presentacion cu un tremendo repertorio di cancionnan.

For di New York tabata presente un hoben artista Ester Lora cu a presenta e canticanan di Broadway y sigur a pone e publico haya kippenvel. Ester a join nos alumnonan tambe riba pasarela pa demostra su habilidadnan di modelahe.

Na final a premia e hobennan cu a gana miho diseñonan den e runway di Explosion of Colors/Prints/Trends. E resultado ta como lo siguiente den categoria Mini Samara Salazar, Pre-Teen Melaiska Woodley y Teen Jaydelynn Vriend. E modelonan Popular a bay pa Jarzhienne Roos (segundo luga) y Tanique Chan (prome luga).

E modeshownan di Barbie y Zilver tambe tabata fabuloso.

Un show super bunita, caminda cada modelo a demostra un tremendo dominio di e pararella y nan habilidadnan den baile.

Danki na tur pero tur hende y e instancianan cu a aporta na e show aki cual ta The Greatest Show. E directora ta manda palabra di pabien na The Chaz Modeling & Talent School y henter e team cu a traha pa e show aki. Den un palabra … Tremendo! Pa otro aña keda pendiente pa e proyectonan nobo y grandi pa nos mucha- y hobennan.




Grupo SVT Dames di Formacion Social a finalisa prome fase di programa
Diabierna mainta e grupo di SVT Dames di Formacion Social a finalisa nan prome fase di e programa Social Vormingstraject na Mariniers Kazerne. Un dia sigur grandi y hopi emocionante pa e damanan cu a participa y nan mayornan cu a bin ricibi nan na entrada di Mariniers Kazerne mainta trempan, algun cu lagrima na wowo.E grupo aki a cuminsa na luna di augustus di e aña aki anto a caba di finalisa e prome fase di e trajecto. Pa casi 16 siman largo nan tabata bezig cu henter e trayecto den mondi. E prome fase aki tabata den un forma un tipo di examen unda e participantenan tin cu experiencia of demostra kico tur nan a siña durante e prome simannan. Nan a demostra cu nan por. Nan a pusha duro como grupo y individual, anto pa algun el a bay mas facil cu pa otro.

“El a bay hopi bon. E ta duro, pero no imposibel,” segun un di e hoben cursista Genesis Zapiain Veloz ta conta. E ta splica cu bo ta siña traha den grupo, bo ta conoce diferente hende y siña trata cu diferente caracter, tur dia ta bini cu un reto nobo pa bo surpasa y logra.

E grupo a cuminsa cu 12 participante, pero 11 a logra sigui. Lastimamente tabata tin uno cu no a sigui. “Nos a purba papia cu ne na diferente ocasion. Nos no ta give up asina lihe riba e hobennan, pero jammer genoeg el a dicidi otro dus e grupo a bira un menos. Pero aki tin 11 hoben cu mi ta hopi orguyoso cu nan a finalisa e trayecto,” segun Ras.

Lesa mas den TREMPAN.




Devi Dev y mas cla pa sacudi The Venue awe nochi
Devi Dev, artista antiyano urbano na Hulanda, tin mas o menos seis aña sin bin bishita Aruba. “E ta dushi, chill ohm,” Devi Devi ta expresa riba con e ta sinti pa ta bek riba isla despues di tanto tempo. 

Diasabra anochi 4 di november na The Venue, Devi Dev ta cla pa presenta su hitnan hunto cu Titorasz, Groove Masters, y tambe Ritmo Real & Band, Rapi y un special guest. Ta bay conta cu musica di DJ Menol y DJ Kash pa un ambiente cu bo sigur no por perde. Entrada general ta AWG. 45 obtenibel na CITGO Boulevard, CITGO Essoville y Pay.aw. Esaki ta un evento 18+.

Banda di esaki lo tin un Teens Event, 13+, ‘Sneakers & Gala’ diadomingo awor 5 di november for di 2:00 pm pa 7:00 pm na The Venue pa esnan mas hoben bin disfruta. Akinan Devi Dev y Titorasz lo presenta, hunto cu Groove Masters, Clout, Freddy Rasta y Tip Toe, compaña pa musica di DJ Menol, DJ Devin y Nutzbeatz.

“Corda semper sea bo mes, sa sigur ki bo kier, y corda cu tur cos cu bo graba ta keda pa semper, dus semper para tra’i di ki bo ta bisando,” segun Devi Dev.




Setar lo rindi homenahe na 25 cancion clasico di carnaval di Aruba
Setar a presenta un projecto nobo diasabra mainta ‘Tribute to 70 years of Carnaval Music.’ Tur aña e compania estatal di comunicacion ta contribui grandemente na carnaval di Aruba, pero awor cu ta carnaval 70 cual ta algo otro den sentido cu e ta pone bo pensa kico tur a pasa durante e decadanan aki. Setar a bin cu e idea pa rindi homenahe na 25 cancion clasico di carnaval di Aruba den un evento cu lo tuma luga den januari 2024.

“Nos a pensa cu awor a yega ora pa nos duna homenahe na 25 cantica di carnaval, anto nos a pone 25 – y bo por pone cien mas – pero bo tin cu kies 25 cu den nos bista a cambia cada rato ki tipo di musica tabata tin den carnaval,” segun Roland Croes, director di Setar. E direccion musical pa e proyecto lo ta den man di musico Carlos Bislip. 

“Pa mi esaki ta un dream come true,” Bislip a expresa. Apesar cu e musico den su trayectorio y carera musical no tabata mucho ocupa den carnaval, prome cu esey el a aporta y contribui hopi, y te dia di awe tambe cu musica den carnaval semper den su curason. P’e ta un gran honor pa ta encarga cu esaki trahando cu henter e motor grandi di hendenan cu ta envolvi.

Pa loke ta bay ta e anochi mes di e evento, e ta bay ta un evento Gala, dus lo ta algo formal anto e fecha lo ta riba 5 di januari, na Renaissance Convention Center desde 8:30pm. Portanan lo habri 7’or y tickets ta obtenibel via pay.aw, cual ta e unico caminda cu por haya tickets awor, y benta a cuminsa diasabra 5’or di atardi. Tur hende lo bin wak e orkesta Big Band lidera pa Carlos Bislip, deleitando e publico cu e miho canticanan di carnaval cu a resona durante ultimo 70 aña.

Entrada lo ta $100 y cuponan ta limita pa e anochi aki mirando cu Renaissance Convention ta e lugar mas grandi cu nan por a haya pa organisa esaki. Asina mes e no lo ta bay ta suficiente mirando e interes grandi cu tin. 




Cera acuerdo ta beneficioso pa WEB: No mester warda pa piesa bin di exterior
Cu e acuerdo cera entre WEB N.V. y Acceleron, unda awo e trahadonan di e compania estatal por drecha e piesanan aki na Aruba tin su beneficio. E trahadonan por sigui desaroya nan conocemento, pero tambe mas lihe por atende c’un problema.

Eric Henriquez, presidente di sindicato SIWA, a expresa e parti mas importante no ta solamente p’e trahadonan si no pa Aruba den su totalidad. Nan ta traha pa haya un garantia unda por duna servicio n’e motornan cu tin. Semper nan tin cu manda piesa afo pa mantencion, pero awo tin e den cas unda nan mes por haci e servicionan.

E sindicalista a sigui indica cu awo nan por responde hopi mas lihe riba e fayonan. Esaki ta duna nan e stapnan pa ta mas sigur duna coriente y awa n’e pueblo di Aruba.

Sindicato SIWA ta contento cu e movecion aki di WEB. Ta bay tin trahado di WEB mes, kende antes tabata bay afo, awo lo siña parti di esaki. E trahadonan mes por duna e servicio. Tur esaki ta hisa nan conocemento, ta haci e parti hopi mas accesibel p’e trahadonan mes. Tambe pa nan sigui desaroya nan mes den futuro den e empresa di Aruba.




Yama 5937444: Diadomingo haya bo Filet, Pisca Pargo, Mulato y Dorao te na bo cas
Diadomingo ta un dia perfecto pa hasa poco pisca fresco na bo cas. Pesey mes yama mesora 5937444. 

E van lo yega cerca bo cu filet, mochi di Pargo of mochi di Dorao. Tambe tin pisca cora di plato. Yama entre 7:30 am te cu 2 pm pa e pisca yega na bo cas. E prijs ta 24 florin pa kilo y delivery ta inclui den e prijs.




Aportando na e futuro di Aruba: Proyecto Fiber pa scol di SETAR
Den pasonan grandi pa sigui avansa cu tecnologia y duna herment na educacion di Aruba, SETAR ta contento pa comparti e ultimo update di proyecto Fiber pa tur scol. E iniciativa a cuminsa na comienso di aña y tin como meta pa instala Fiber na tur scol di Aruba.

E infrastructura di Fiber ta haci cu tur scol lo ta cla pa un comunicacion mas innovativo, contribuyendo cu e futuro di tecnologia den educacion. Fiber ta e fundeshi di un era nobo digital y SETAR a compromete cu e proyecto grandi aki, cu lo sigura cu tur studiante y maestro lo tin herment pa avansa den e mundo digital cu ta cambiando constantemente.

E suma di e aporte aki ta grandi, SETAR a inverti mas di un miyon florin pa conecta tur scol na Aruba riba Fiber. Pa SETAR e compromiso financiero ta substancial, mirando e importancia cu e proyecto aki ta pa comunidad y educacion na Aruba. Aportando cu un fundeshi di tecnologia solido, SETAR ta contribui activamente na futuro di e isla y e generacion cu ta bin.

E esfuerso di SETAR no ta solamente tecnologia; pero SETAR ta aporta cu posibilidad, crecemento y ta crea progreso pa tur hende. SETAR ta contento pa comparti un bista di e proyecto y riba e imagen ta captura tecnico encarga pa e instalacion di Fiber na Scol Primario Kudawecha. SETAR ta keda firme den su mision pa sigui inverti den e futuro di Aruba por medio di innovacion, colaboracion y sosten na educacion. Nos ta contento di mira e transformacion cu Fiber lo trece pa scolnan y e comunidad di Aruba.




Ta pidi ayudo pa Lucio Tromp cu a perde su cas den candela
Na Pos Abou 6D ta biba Lucio Tromp. E tin 62 aña di edad y e mester ayudo pa motibo cu el a perde su cas, tur su cosnan den un candela.

Pa basta tempo e ta purba haya un solucion pa su situacion. Tromp a bati na porta na tur departamento social, pero no a haya ayudo. Un par di mama hoben a topa cu Tromp y a dicidi di brind’e ayudo. Nan a ofrec’e un dak p’e por biba mientrastanto.

Pero, aunke cu nan ta brinda ayudo na Tromp door di bay cu ne, e no por keda cu un di nan pa hopi tempo. Esun cu a brind’e ayudo mes tin su mesun gastonan. E persona aki hunto cu otro mama a busca un solucion door di tuma contacto cu nos redaccion di 24ORA/TREMPAN. E grupo di mamanan aki ta pidi pa yuda Lucio Tromp.

Lucio Tromp a indica cu su pianan ta hincha. Algun luna atras e trailer di Lucio Tromp a pega na candela y te cu awo e no a ricibi ningun tipo di yudansa. Ta pidi comunidad di Aruba si por tin pida palo, pida zim, truck, bobcat of algo pa duna un man y yuda Tromp sali fo’i e situacion cu e ta aden.

Pa mas lesa TREMPAN.COM.




Entrante 1 di october 2023: BCA a reduci e tasa di reserva obligatorio cu 1 punto di porcentahe
Conforme e tarea di e Comite di Maneho Monetario (CMM) pa evalua, determina y duna transparencia riba e accionnan di maneho monetario di Banco Central di Aruba (BCA), BCA ta comunica e siguiente decision tuma.

Durante e reunion di 14 di september 2023, CMM a dicidi pa baha e tasa di e reserva obligatorio cu 1,0 punto di porcentahe na 23,5 porciento entrante 1 di october 2023.

Di e manera aki, e banconan comercial mester tene un balansa minimo na BCA cu ta igual na 23,5 porciento di e depositonan riba termino cortico di nan clientenan. E decision pa reduci e tasa di reserva obligatorio ta basa primordialmente riba un caida continuo den e calculacion di likides excesivo di e sector bancario compara cu december 2022. Primordialmente causa pa un subida den credito, mientras cu reservanan oficial y internacional ta permanece adecua,  a pesar di un caida.

BCA ta sigui monitorea e desaroyo den e likides excesivo y lo por dicidi di cambia e tasa di reserva obligatorio, si ta considera esaki necesario.

E CMM a considera e siguiente informacion y analisis den su deliberacion.

Reservanan internacional y oficial

E reservanan internacional, cu ta consisti di reservanan oficial di BCA y reservanan di divisa na e banconan comercial, a baha cu Afl. 25,2 miyon te cu 25 di augustus 2023, compara cu fin di december 2022.

E reservanan oficial a mengua cu Afl. 49,6 miyon, mientras cu e reservanan na banconan comercial a aumenta cu Afl. 24,3 miyon. Consecuentemente, te cu 25 di augustus 2023, e reservanan oficial y internacional a suma Afl. 2.741,3 miyon y Afl. 3.216,0 miyon, respectivamente.

Un nivel adecua di reservanan sosteni ta esencial pa mantene e tasa di cambio fiho entre e florin Arubano y e dollar Mericano. Teniendo cuenta cu esaki,  a pesar di e caida menciona anteriormente, reservanan internacional a keda ampliamente riba e rekisito di tres luna di pago riba e cuenta coriente di e balansa di pago den augustus 2023.

E pagonan riba e cuenta coriente di e balansa di pago ta consisti, entre otro, di pagonan pa importacion, pagonan di interes na inversionistanan stranhero y transferencianan pa exterior manera placa manda afo door di trahadonan stranhero.

Reservanan oficial tambe a keda dentro di e margen aceptabel basa riba e metrico ‘Assessing Reserve Adequacy’ (ARA) di e Fondo Monetario Internacional (FMI) (Tabel 1).



Inflacion

Inflacion, midi na final di luna contra e mesun luna di e aña anterior, a baha na 1,7 porciento den juli 2023, un caida compara cu 2,8 porciento na juni 2023.

E 1,7 porciento di aumento den prijs di consumo na juli 2023 tabata causa primordialmente door di e crecemento den prijs di utilidad, cu a sigui afecta e componente di ‘vivienda’ (contribuyendo cu 2,3 punto di porcentahe).

Na un grado mas abou, ‘cuminda y bebida no alcoholico’ (contribuyendo cu 0,7 punto di porcentahe), ‘comunicacion’ (contribuyendo cu 0,6 punto di porcentahe), ‘mobilario’ (contribuyendo cu 0,4 punto di porcentahe), ‘restaurant y hotel’ (contribuyendo cu 0,4 punto di porcentahe) y ‘otro productonan y servicio’ (contribuyendo cu 0,4 punto di porcentahe) tambe a contribui na e inflacion midi na final di luna di juli 2023 contra e mesun luna di e aña anterior.

E inflacion midi riba promedio di 12 luna a baha na 5,6 porciento na juli 2023; un caida compara cu 5,9 porciento durante e luna anterior.

E presion inflacionario tabata debi na e aumento den prijs di awa y coriente desde augustus 2022, vehiculonan mas caro, y prijsnan mas halto pa cuminda.

Ademas, Aruba a importa un gran parti di e crecemento den prijs for di su partnernan comercial, particularmente Estados Unidos y Europa.

Mientrastanto, na juli 2023, inflacion basico (excluyendo cuminda y energia) a alcansa 1,0 porciento si midi e final di respectivo luna contra e mesun luna di e aña anterior (juni 2023: 1,8 porciento).

Basa riba un promedio di e ultimo 12 lunanan, inflacion basico a yega na 2,2 porciento (juni 2023: 2,3 porciento).





Likides excesivo di e banconan comercial

Basa riba data semanal, estimacion preliminario di likides excesivo di e banconan comercial (incluyendo credito cu no a wordo aloca ainda y otro compromisonan) tabata Afl. 359,9 miyon riba 25 di augustus 2023. Esta, Afl. 459,9 miyon menos compara cu fin di december 2022. E caida aki tawata principalmente debi na refinanciamento di fiansanan internacional riba mercado local y compra di bono di gobierno.




Dialuna Campeon tin filet, mochi di Djampou, Pargo, Mulato, Brazie y Dorao
Nada mas dushi cu habri bo siman ta come pisca fresco. Campeon tin dialuna filet di Brazie na 40 florin pa paki y Cabes cu Wanstick pa sopi na 15 florin pa paki. Tambe tin pisca cora di plato. 

Na mochi por haya Djampou, Pargo, Picuda, Dorao, Mulato y Tuna. 7:30 am Campeon ta habri pa pueblo. Tambe tin pastechi cu kroket y hamburger cu ham and egg. Banana pa hasa y siboyo pica tempera pa saborea cu e pisca tey na Campeon. Pandushi cu Driguidek tambe tin fresco horna na cas. Ta wardabo yega pa e saco cu pisca fresco.




Sinterklaas a yega Aruba compaña cu 80 piet
Diadomingo atardi e cede di ambiente tabata na waf di Paardenbaai riba tereno di APA. Aki ta caminda cu un multitud grandi di hende a presenta pa mira e yegada di Sinterklaas y su pietnan.

E aña’ki un biaha mas e pietnan tabata cu color y no preto manera pasado. Sinterklaas a conta cu e biahe tabata uno largo for di Spaña pero asina mes a yega Aruba cu ochenta piet di color. A parti mangel pa tur mucha presente. Compara cu prome, Sinterklaas e aña aki no a bay riba su cabay pero debi na su edad, e comision organisado a dicidi di laga Sinterklaas para den un Jeep luhoso.

Cu musica y brassband a marcha bay te Renaissance Marketplace caminda e ambiente a continua te cu 7:00 pm.

Sinterklaas a yega ArubaClick linkpa lesa mas: https://24ora.news/46olgVx




Pampers ta presenta: Happy Parents Happy Children Conference
Pa di dos aña sigui, Pampers ta e patrocinado oficial di e conferencia Happy Parents Happy Children Conference. Pampers ta conoci mundialmente como un marca cu ta provee seguridad y proteccion pa baby. No solamente kier provee producto di un calidad superior cu ta laga e baby sinti sigur, limpi y proteha, sino kier apoya e mayornan den e relacion aki. 

Ana Maria Ramirez ta brand manager di Pampers, el a conta cu e no ta un secreto cu ora di haya un baby, no ta un proceso facil, e no ta bin cu un guia. Ramirez ta haya tipo di evento asina hopi importante pa informa e mayornan con por lanta e yiu na un miho manera. Durante e conferencia, tabatin un sala apart caminda a tene un expo. Pampers a uni cu Bump Aruba kende ta yuda mama nan den necesidad, Kiara Arends ta na cabes di e fundacion. E fundacion ta yuda e mayornan no solamente cu productonan di baby manera lechi of productonan pa baby sino cu pampers tambe. Durante e expo, tur persona cu participa ta significa un donacion na e fundacion di Kiara Arends.

Kiara Arends ta sumamente contento cu desde inicio, Compra a sostene e fundacion. Arends ta satisfecho cu e donacion cu nan ricibi danki na e participantenan. Pues, cada persona cu inscribi pa gana e un basket di Pampers, ta significa un donacion pa Bump Aruba. Mama hoben keto bay ta un fenomeno na Aruba y algo cu sigur tin cu cambia. Bump Aruba keto bay ta activo yudando e mamanan cu tin mester mas ayudo. Por ehempel, e siman aki mes a yuda como trinticinco mama cu productonan di baby. Danki na Compra y Pampers, esaki lo por sigui y pa den futuro cercano lo yuda mas mama cu producto di baby.

Queeny Bergen ta forma parti di e ekipo organisado di e conferencia Happy Parents Happy Children. El a conta cu esaki ta nan segundo edicion. Tur cos a cuminsa aña pasa cu un seminario y a mira e necesidad y petion pa hacie mas grandi ainda. E prome edicion tabata enfoca solamente riba mayornan. E biaha aki e ta mas grandi y enfoca pa tur cu tin di aber cu e mucha, pues pensa riba e docente, e wela, coach, pues tur cu tin influencia. A combina e conferencia cu un expo caminda diferente organisacion tabata presente pa duna informacion na tur cu a presenta. E evento mes a tuma luga den Cas di Cultura.  




Suspension den Serlimar pa investigacion andando
Un empleado di Serlimar di inicialnan M.R. a haya notificacion cu e ta suspendi pendiente investigacion. E ta un hefe tin dos empleado den maneho bou di dje. E dos coleganan no mag di tin contacto cu nan hefe suspendi. Tur ta traha den mesun seccion. 

Ta trata di e seccion di trucknan cu ta recohe sushi, bakinan domestico y tambe e seccion di limpieza cu ploegnan. Minister ta na altura di e suspension y a confirma cu algo a pasa y cual motibo e directora a tuma e paso ey. Minister mes tin hopi confiansa den e hunta di supervision y e mes no ta mete den e maneho. 

Lo sigui busca mas informacion pa asina saca afo kico ta e sospechonan cu tin cu a yega na suspension. Den un circulario manda a informa e trahadonan di Serlimar riba e suspension.




UNESCO-Aruba ta presenta Exposicion di Taray na Archivo Nacional Aruba (ANA)
Den cuadro di e Tratado 2003 di UNESCO pa Salvaguardia Herencia Cultural Intangibel mundialmente, UNESCO-Aruba ta presenta un exposicion riba e topico di ‘trahamento di taray’ y ‘tiramento di taray’.

A realisa e  exposicion den colaboracion cu UNOCA y ANA cu e ayudo di famia di Federico Soto (dfm), kende tabata un di e ultimo trahadonan di taray na Aruba. Tambe a ricibi cooperacion di Edward Dirksz, kende ta un tirado di taray y di Marco Christiaans, kende a skirbi e buki ‘Perseverancia’.

Meta di e exposicion aki ta pa mustra e cantidad di aspectonan cu mester tene cuenta cune, na momento cu e comunidad di Aruba ta bay nombra un elemento como parti di nos Herencia Cultural Intangibel. Un elemento ta loke nos ta considera como un ehempel di loke nos a hereda di nos antepasadonan. E ta algo cu a keda transmiti di generacion pa generacion y cu ainda nos mes hendenan ta mantene ‘bibo’, esta cu ainda tin hende ta practica loke cu nan a siña di nan tata/mama, welo/a, omo, tanta of otro famia of conocirnan.

Patrimonio Cultural Intangibel, manera e ta defini den e Convenio, ta manifesta su mes particularmente den e siguiente cinco areanan:

·         Tradicion y expresion oral, incluyendo idioma como vehiculo di patrimonio cultural intangibel;

·         Arte di tarima, artesania y foklore;

·         Custumber social, ritual y actividadnan festivo;

·         Conocemento y custumber relaciona cu naturalesa y universo;

·         Tecnica di ofishi artesanal y tradicional.

Banda di e artefacto y hermentnan cu ta forma parti di trahamento di taray, UNESCO ta pone atencion tambe na e idioma cu ta carga un elemento. Pa e motibo aki a invita Marco Christiaans pa duna un presentacion riba diferente palabra y expresion cu ta forma un lenguahe tipico di piscadonan na Aruba den nos idioma Papiamento.

Ta bon pa tene cuenta cu e rikesa di nos idioma. Den e caso aki nos tin diferente forma pa indica Herencia Cultural Intangibel. 

E prome ta deriva di e indicacion di Ingles; Intangible Cultural Heritage. E di dos ta deriva di e indicacion den idioma Spaño esta: Patrimonio Cultural Intangibel. Y den Caribe Hulandes na Papiamento, nos ta uza pa e palabra intangible/intangibel tambe e palabra ‘inmaterial’ deriva for di idioma Hulandes, cu ta uza Immaterieel Erfgoed. Asina nos ta uza tambe Herencia Cultural Inmaterial of Patrimonio Cultural Inmaterial. Tur cuater ta referi na e mesun definicion den e convenio di 2003 di UNESCO.

E exposicion na ANA lo ta habri te cu final di november 2023, for di 8:00 am pa 11:45 am y despues di merdia for di 01:15 pm te cu 4:00 pm, entrada ta gratis.




Diahuebs ta habri cu Pargo, Dorao, Cora di Plato y Filet fresco na Campeon
Diahuebs bo mester come bon. Bin Campeon diahuebs mainta busca bo pisca fresco.

 Pisca di plato tin Cora. Na mochi tin Dorao “Mahi Mahi”, filet di Pisca y mochi di Pargo. 

Tambe e siboyo pica tempera den boter pa sabora cu e pisca tey. Mainta tin dushi pastechi, kroket, hamburger y ham and egg. 

Si bo gusta pandushi cu driguidek crioyo tambe tin. Pasa 7:30 mainta ora Campeon habri y drecha bo dia cu pisca fresco bo hiba cas.




Un gobierno indeciso y cu no ta imparcial lo no faborese interes di e famia institui pa dios
No ta tur cos cu ta briya ta oro. Aruba pa hopi aña a vota pa partidonan cu a priminti un appel di oro pero locual cu pueblo a haya ta un appel putri. Nos por a mira e manifestacion di e pueblo Cristian pa haya oido di gobierno pero e ministernan no a worry ni pa bin pafo pa ricibi e manifiesto di pueblo y esaki ta un bofta den cara di e pueblo Cristian. E contesta di e vice prome minister a papia palabra cla esta cu e grupo minoria tin derecho y nan ta kere den igualdad. Partido raiz ta un partido chikito cu a bay para banda di e grupo chikito di pro redifinicion di matrimonio y asina trapa riba nos democracia. Mayoria no ta conta mas. Nos por mira claramente cu nos ta biba den un estado di dictadura. Mayoria no tin voz mas. 

Aruba su representante den corte di casacion tabata masha debil mes. Corte di casacion su tarea ta pa repasa procedura y locual cu a tuma lugar den e corte no tabata solamente procedura sino a permiti pa emocion tuma lugar. No ta un secreto publico cu den corte tambe tin hueznan cu ta casa cu otro na Hulanda y esaki tambe lo por influencia e sentencia cu lo no tuma lugar e aña aki mas. 

For di dia cu Aruba a firma e acuerdo di Sustainable Development Goals no por spera nada otro. Den e 17 punto di Sustainable Development Goals ta inclui  e igualdad di genero cu ta encera e matrimonio di mesun sexo. Esaki no ta keda aki paso lo sigui na nos scolnan. Nos por a mira cu e minister di economia a cuminsa bishita scolnan caba.  Den pasado nos por a tende prome minister bisa cu ex prome minister di partido avp a bende su alma pero nos actual prome minister tambe a bende su alma cu Sustainable Development Goals y ta debidamente na altura di e consequencianan pa nos criaturanan.

Partido Curpa su lucha riba e terreno aki tin hopi tempo ta tumando lugar. E fecha 8 di September 2016 mester keda graba den nos memoria ora cu Parlamento a vota pa geregistreerd partnerschap wordo aproba. Prome di maart 2021 partidonan POR, MEP, RED, y AVP a vota pa e geregistreerd partnerschap drenta na vigor paso tur ta mik riba voto. Nos sa cu e ley ta cla na Parlamento y falta pa e presidente di Parlamento yama e reunion. E partidonan cu vota na fabor ta partidonan mep (6), avp (4), raiz (2) accion21 (1), independiente (1) y partido mas (2) ta jega na un total di 16 voto na fabor.  

Nos sa cu Dios ta stima tur hende, pero Dios no ta stima pica. Dios lo duna e pecadornan un chance pero e malbadonan tin cu duna cuenta paso nan no kier arrepenti. E palabra di Dios ta bisa cu pago di pica ta morto.  Nos isla ta goberna pa hendenan cu no tin temor di Dios. Pueblo nos ta den man di Dios. Partido Curpa lo keda para pa e famia institui pa Dios y nos mester keda defende nos criaturnan. E target ta riba muchanan di 5 pa 8 aña. Nos no por permiti pa e enemigo bin destrui bida di nos criaturanan. Partido Curpa ta e unico alternativa.   

Lider di partido Curpa  

Eric Ras




Homenahe na Karen King pa su desempeño den aviacion internacional
E unidad di Aviation Business Development di e Aruba Airport Authority N.V.’s  dia 17 di november a organisa un sesion informativo dedica na fomenta e colaboracion y e comunicacion cu nos aerolineanan asocia.

Como un sub-unidad integral dentro di e division di Desaroyo di Ingreso y Comunicacion, e unidad di Aviation Business Development team ta desempeña un papel fundamental den e configuracion di e panorama empresarial den e Aeropuerto di Aruba.

E sesion di mainta a alcansa su punto culminante c’un reconocimento special otorga na Karen King, Director General di JetBlue tanto na Aruba como na Corsou. A reconoce e contribucionnan destaca di King, particularmente pa su papel decisivo den e lansamento exitoso di e servicio di JetBlue desde John F. Kennedy (JFK) di New York pa Schiphol Airport di Amsterdam (AMS).

Karen tabata instrumental den e parti operacional, unda cu el a dirigi e team di Operations na Schiphol Airport. P’esey a dun’e e reconocimento mereci aki.

Aeropuerto di Aruba ta sumamente orguyoso di e rol cu nos yiunan di tera y di nan rol cu nan ta eherce na nivel internacional.




Autor tabata inspira riba su cacho pa skirbi ‘Roxy, mi dushi bida’
E aña aki, Denise de Jongh-Rekwest a publica un buki nobo, ‘Roxy, mi dushi bida’, conta pa Roxy mes, su cacho di cas. ‘Roxy, Mi Dushi Bida’. E storia ta den linea cu e tema di e Festival di Buki pa Mucha di e aña aki ‘Na mi Kas’. Denise ke haci e muchanan mas consciente di cuido y atencion pa bestia di cas manera Roxy su cacho. Denise ta na Aruba e siman aki pa bishita diferente scol y conta storia.

Denise de Jongh-Rekwest a nace na Corsou, tin laso familiar cu Aruba y ta biba pa basta aña na Boneiro. Denise tin un yiu muhe, Kaylee, su inspiracion pa su serie di buki di Kaylee. Despues di studia y traha den turismo, el a lanta su propio negoshi di training & consultancy. E ta duna diferente training, entre otro di servicio, comunicacion, teambuilding y etiketa. E training di mas popular ta esun di etiketa. Na aña 2008, Denise a skirbi y publica su prome buki di etiket pa mucha, esta Kaylee y su primonan cu vakantie na Corsou. Tin cuater buki den e serie di Kaylee y dos luisterboek na Papiamento y Hulandes.

Na 2010 su buki di strep, ‘Gino y Gina, amigo di curason’ a sali como buki di regalo na Aruba en conexion cu Festival di Buki pa Mucha. Denise a skirbi y publica te cu awor 18 buki di su mes. Tambe el a publica 20 buki pa diferente otro autor y instancia di Aruba, Boneiro, Corsou y Hulanda via Request Publishing, su propio editorial. Denise sa participa na e diferente simannan di buki pa mucha na Aruba, Boneiro y Corsou. Banda di skirbi buki pa mucha, Denise ta gusta lesa buki, fotografia y pinta.




Ivo Valdes (OPPA):  Sindicato ta sigui drumi rib’e pago di indexering door di Gobierno
OPPA ta haya hopi pregunta tocante e pago di indexering pa e pensionadonan publico, pero e retorica di Gobierno ta cu no tin placa pa paga esaki.

Mientras cu costo di bida ta sigui subi, placa no ta yega pa esunnan cu ta trahando, menos pa e pensionadonan.

Ivo Valdes, Presidente di OPPA a indica cu e no ta compronde dicon tur e sindicatonan ta na soño ainda. Gobierno mester paga e empleadonan publico indexering, pero ta parce cu niun sindicato no ta haciendo nada pa trece cambio den esaki tampoco.

Aparentemente, toch ta parce cu tur hende ta bibando bon.

 Pa mas lesa TREMPAN.




WEB N.V. a cera acuerdo cu Acceleron p’un tempo indefini
Diaranson tabata un dia hopi importante p’e compania di utilidad WEB N.V.. Esaki ta bini door cu WEB N.V. a firma un acuerdo cu e compania Acceleron. WEB N.V. a firma un contract cu Acceleron p’un temporada largo.

Minister di Energia, Glenbert Croes, a indica cu e tabata presente n’e firmamento pa mustra su apoyo na e iniciativa entre WEB y Acceleron. E compania aki ta uno cu a nace for di e Multinacional ABB, unda cu na Aruba nan ta habri un facilidad. E profesionalnan di WEB a bay eynan pa haci cierto trabou. Esey lo yuda enormemente na WEB su compromiso cu comunidad den brinda un servicio continuo y confiabel den suministro di e productonan den e produccion di WEB di awa y electricidad.

E mandatario a resalta cu pa prome bes den Caribe cu un facilidad asina ta estableci na un isla. Aruba ta e prome den Caribe cu Acceleron a deposita nan confiansa aden y e profesionalnan. Croes a sigui indica cu hunto por asisti, traha hunto y reaccion lihe ora tin un problema.

Durante e firmamento, segun Croes, e director di WEB a bay riba e echo cu pa basta dia e cosnan ta draai y comunidad tin coriente como awa. ELMAR tin su desafionan. E interes pa Minister di Energia ta con ta percura p’e suministronan na comunidad keda confiabel y continuo pa coriente ni awa tin hopi problema, specialmente coriente ta e problema. E economia no por para pa haya su suministro.

ing. Alfredo Koolman, director di WEB N.V., a indica cu e momento aki tabata uno di hopi importante den e manera con nan ta traha na WEB, e manera con nan ta mantene e motornan. Den pasado nan tabata depende pa manda piesa Merca, pero awe ta haya un caminda pa un partner hopi importante pa mantencion di componente critico di e motornan.

Ta trata di ABB, cu awendia ta Acceleron, y ta un di e prome luganan den Caribe unda cu por conta cu nan servicio aki na Aruba cu nan expertonan pa traha riba e turbo chargnan di forma cu ta trece e duracion di mantencion mas abou posibel. Y di forma cu nan tin e motornan disponibel pa por produci coriente p’e pais.

Pa mas lesa TREMPAN.COM.




Galilea ta perdi
Famia di e herdershond yama Galilea ta den su buskeda. El a perde diadomingo mainta na Rooi Afo y pa banda di merdia a ricibi informacion cu a wak’e na altura di e rontode na Tanki Leendert banda di Cas Casuela. 

Ta un cacho colo bruin cu preto y e ta un cacho entrena. E cacho ta di un mucha cu ta autista y ta haya masha hopi su falta mes.

Si bo por a mira Galilea of sa algo di dje, por tuma contacto cu e famia na celular 5603376.




D.O.W.:A logra soluciona problema di awa sushi na waf chikito
Despues di hopi denuncia haci, por bisa awo cu Dienst Openbare Werken (D.O.W.) a logra haya solucion pa awa sushi di riool cu ta keda para riba caya na waf chikito. E mahos tabata cu e turistanan mester cana pasa den e awa sushi aki.

Ing Daryl Lue, hefe di departamento na infrastructura di D.O.W., a splica cu e awa sushi para’ki no ta un problema recien pero algo di un par di aña caba cu D.O.W. a bin ta studia pa logra yega na un bon solucion. E pensamento tabata con pa mitiga e riesgo cu awa sushi (di riool) ta bay lama of pasa over.

A bin constata cu un di e problemanan ta ora cu lama subi. Pero specificamente un restaurant den e area tin un pomp cu ora activa esaki, ta pone e tubo bou hopi presion. Door cu e lama a subi, e pomp ta cendi y e linea ta yen, e awa ta subi y sali afo patras di Paddock.

E negoshi Lucy’s Retired Suerfers Bar & Restaurant a duna tur su cooperacion pa yega na un solucion. Renaissance Wind Creek Aruba Resort di su banda a yuda financia e proyecto di biaha y a percura pa tur e materialnan. Mientras cu D.O.W. a provee e manpower pa realisa e proyecto cu mester trece un mehoracion den e area di waf chikito.

Pa realisa e proyecto aki, mester a pone otro trabounan on hold un rato, debi cu esaki ta mas urgente pa e ubicacion di area turistico. A realisa e trabou riba diasabra pero tambe durante algun dia den siman.

Awo e situacion ta bou di control. A minamalisa e riesgo di holo y cu e awa sushi por sali.

Tambe tin hopi critica cu den areanan hotelero tin un situacion fastioso di mal holo cu ta bini di awa di riol. Diferente biaha a saca potret unda por mira cu awa ta bay laira manera fontein. Specificamente den e area di Palm Beach funcionarionan di D.O.W. cada biaha ta constata problema cu vet den e sistema di riolering.

Segun Lue a splica, vet no ta bon pa e sistema di riolering y e no ta suppose di ta eyden mes. Unabes cu e sistema detecta e vet, e sensor no ta funciona mas. Si e sensor bay off no tin algo cu ta lesa cu e riolering ta yen of no. Esaki ta causa cu e pomp no ta haya señal cu e mester cende y e poz ta pasa over. Esaki ta trece cu ne cu awa sushi ta core riba caminda publico.

Despues di a hacié limpi e siman aki, a bay diahuebs y pa sorpresa a bolbe topa cu vet den e sistema. Ta suplica tur restaurant den e area pa haci uzo di e grease rack, y mantene esaki regularmente. Pa evita cu awa sushi ta bini ariba.




Dennis Ecury: A menasa cu lo mata y hinca mi den sac’i plastic!
Diabierna anochi a sosode un caso di agresion den  e zona hotelero. Entre nan esunnan envolvi lo ta e rumannan Williams, cu den pasado ya a bay cera pa mesun tipo di acto. E biaha aki ta e personahenan a cambia. Dennis Ecury ta un tata preocupa, el a acerca 24ora.com pa aclarea cu locual a publica di dje caminda e tabata bebi, no ta berdad. Berdad, el a presenta na e sitio di incidente y tabata altera, pero e ta nenga cu e tabata bebi.

T’asina cu un luna pasa tabata den Gusto Nightclub caminda un di e rumannan Williams tabata envolvi den un problema caminda su yiu tabata presente. E tata a conta cu un amigo di su yiu a saca boter y corta Williams. Ecury ta desaproba e actuacion di e amigo di su yiu homber. Cos no a caba eynan. Ecury a conta cu nan a menasa su persona cu nan lo mat’e y hinc’e den saco di plastic. Ecury a purba di papia cu e tata di e hoben y di Williams pa drecha e asunto manera hende grandi.

Diabierna anochi e otro ruman Williams a topa cu su yiu den mesun zona, e biaha aki cerca di Kalibra. A medio papia cu ne pa djey dal su yiu cu boter y kap e na wowo. Ecury su mes a presenta pa mira su yiu. E ta boga pa termina e problema aki den bon manera. E yiu tin apenas binti aña y no ta un hoben cu ta cana busca problema riba e caya. Ta parce cu e rumannan Williams ta bruha den problema. Ecury a tende cu nan ta sospecha cu su yiu lo tabata envolvi den e pelea caminda yiu di prome minister tabata envolvi, pero esey no ta e caso. 




Famia ta haya falta di Goldie
Goldi ta perdi ya pa seis siman caba y su famia ta sospecha cu hende por a bay cu ne for di Balashi, el a logra bay y ta zwerf rond den Noord. 

Hende a señal’e prome banda di Hato, despues Palm Beach, Paseo Herencia y ayera e tabata na Vela Water Sports. 

Pa ayera tardi ya e no tabat’ey mas. Vela Water Sports berdad a wak e cacho  pero awe ya e no t’ey. A bisa cu e cacho ta hopi flaco. 

Si un hende wak e cacho por fabor si mester mar’e y yama na 7371122 of 5939224 pa e famia por busc’e. “Cada biaha cu nos a bay ya e cacho no tabata unda a wak e. Masha danki na tur cu por tira un bista riba nos Goldiem,” ta loke e famia a expresa.




SAR Prinses Beatrix a disfruta di un dushi mulato Rubiano
Diabierna anochi, despues di un dia largo di trabou na Aruba, Su Altesa Real, Prinses Beatrix a scoge Marina Pirata Restaurant pa su cena. Claro welo Didi, yiu Ricky y nieto Andrew Donker tabata presente pa ricibi e monarca di Reino Hulandes.

Prinses a probecha, di su prome bishita na Marina Pirata Restaurant pa come un plato crioyo di filet di pisca, un combinacion di Mahi Mahi y Picuda. Claro, manera tur cuminda, ta bin compaña pa aros, funchi y pan bati. E Prinses a come barica yen, banda di e piscanan den lama.

Didi Donker a habri Marina Pirata na aña 1982 na Pos Chikito. Cu tempo el a bira masha popular, un restaurant crioyo gusta pa local y turista. Despues di 41 aña, awendia Didi t’ey ainda pero e operacion ta den man di su yiu Ricky Donker.




Fundacion Jantje Beton ta ricibi 1,5 miyon di Postcode Loterij pa seis speeltuin nobo pa Caribe Hulandes
Durante un bunita encuentro den Neptali Henriquez Park unda algun mucha di scol  Reina Beatrix y St Paulus school den presencia di Prinses Beatrix, patrona di Jantje Beton, a anuncia cu e fundacion lo ricibi un aporte di 1,5 miyon for di Postcode Loterij pa realisa 6 speeltuin pa islanan Caribense den Reino.

Den e ultimo añanan, Jantje Beton a constata cu tin poco atencion den e paisnan Caribense Hulandes, riba espacio pa recrea, no tin bon luga di hunga cu ta duna oportunidadnan optimal pa muchanan recrea. E espacionan di hunga cu tin, hopi di nan ta descuida, nan ta hopi bes bandona y insigur pa e muchanan hunga.

Den colaboracion cu Ministerio di Salud, Bienestar y Deporte (VWS), Jantje Beton a construi un parke di hunga nobo na Boneiro. Tambe ta trahando riba dos otro speeltuin mas na Boneiro, mesun cos ta construyendo un speeltuin na Saba y na Sint Eustatius.

Na principio di e aña’ki CEDE ARUBA a financia un proyecto pa realisa un speelscan pa Aruba. Esaki a wordo haci pa representantenan di Jantje Beton. E resultado di esaki tambe a aporta na Fundacion Jantje Beton pa por presenta un peticion exitoso na Postcode loterij, solicitando pa un aporte adicional di 1,5 miyon euro pa construi seis otro luga di hunga, cual dos luga di hunga nobo lo wordo construi na Aruba.

Durante e trabounan haci a keda encanta cu Neptali Henriquez  Park cu ta un bon ehempel pa  e islanan Caribense, di con por duna muchanan un oportunidad y espacio pa hunga y recrea. Boluntarionan y diferente instancianan (service clubs) local cu ta dedica nan mes na pone  atencion riba mantecion unda ta necesario,  tambe cu posibilidad den renobacion y expansion.

E speeltuin ta cumpli cu e exigencianan di siguridad pa laga muchanan hunga safe. Neptali Henriquez Park ta un ehempel pa otro speeltuinnan  y esaki ta duna Jantje Beton e inspiracion pa nan construi mas speeltuin na Aruba y drenta den un combenio hunto cu CEDE ARUBA pa realisa e proyecto aki.

Durante e bishita di Prinses Beatrix na Neptali Henriquez, director di fundacion Jantje Beton, Dave Ensberg-Kleijkers a anuncia e bon noticia. Participando cu  fundacion Jantje Beton a ricibi un aporte di 1,5 miyon euro for di Postcode Loterij pa realisa seis speeltuin extra riba e islanan.

Dave Ensberg-Kleijkers,  director di Jantje Beton:  “Nos ta sumamente agradecido pa e contribucion bunita aki cu nos ta ricibi danki na e participantenan di Postcode Loterij. Ta un placer di por a anuncia e bon noticia aki na Aruba, den presencia di nos patrona Prinses Beatrix. Nos ta para pa e idea cu ‘Tur mucha mester por hunga tur dia den aire liber den e parti Caribense di nos Reino. Nos ta haci esaki posibel den colaboracion cu organisacionnan social local, gobiernonan y comercio, nos ta haciendo tur cos pa realisa esaki awe mes!”

Managing Director di Postcode Loterij Jonne Arnoldussen: “Recreacion den aire liber ta importante pa e desaroyo y  bienestar di nos muchanan. Un luga unda cu ta atractivo y safe pa e muchanan por hunga. Sinembargo, tanto na Hulanda como den e parti Caribense di nos Reino, no ta tur ora cu muchanan tin un luga di hunga manera esaki den of cerca di nan bario.”

Afortunadamente Fundacion Jantje Beton tanto na Hulanda como den Reino Hulandes Caribense ta activo p’asina yuda den analisa y contribui pa yuda construi diferente speeltuin pa nos muchanan. Nos ta hopi contento cu e contribucion di nos participantenan. Danki na nan nos por haci e proyectonan aki posibel.”




Jan Ebbing: Ta algo lamentabel cu a cera TNO di Aruba
Lider di AVP, mr. Mike Eman tabata invitado special den sede di TNO na Utrecht pa e symposium technologico di TNO dedica na Jan Ebbing cu tabata e kwartiermaker y prome director di TNO Aruba na ocasion di su hubileo cu lo drenta na vigor prome di januari 2024. 

Hunto cu Eman e ingeniero Ebbing a yuda pone Aruba riba mapa e tempo ey como lider den innovacion y green vision. P’esey Eman tabata invita pa dedica un mensahe na Jan Ebbing durante e simposio di dedicacion aki. Eman a recorda e momentonan cu a logra trece TNO na Aruba y con lihe e instituto aki di “research y development” a desaroya y trece un cantidad di ingeniero y profesional academico Arubano bek cas pa traha den e instituto aki.

Jan Ebbing, obviamente conmovi cu e palabranan di elogio y reconocimento di e prome minister cu a trece Aruba, a recorda cu hopi nostalgia su experiencia na Aruba y admiracion pa e vision di Mike Eman y su dedicacion 24/7 na progreso di Aruba.

Den combersacion cu Ebbing, e ta recorda claramente cu e enfasis di e acuerdo cu a haci e tempo ey cu Premier Eman tabata pa desaroya e pilar economico di conocemento, fomentando asina e exportacion di conocemento for di e profesionalnan local.

“Mi ta kere cu esey ainda ta hopi importante pa e isla y sigur pa Aruba keda purba alcansa e metanan ey,” Ebbing a bisa indicando cu e ora ey ta necesario tin socio pafo, por ehempel, den Reino caminda tin e conocemento y e base pa coopera. “Esey ta parce mi ainda sigur util pa Aruba. Pero mi ta pensa tambe cu pa Hulanda ainda ta interesante pa traha cu un isla manera Aruba.”

Smart Community ta un ehempel di proyecto cu a ehecuta uno relativamente igual na Hulanda, na e ciudad di Rotterdam. E ta un bario chikito den e area di waf caminda tambe a enfoca riba sostenibilidad. Ebbing ta duna credito di e exito di dicho proyecto na e conocemento y experiencia cu a adkiri mientras tabata na Aruba durante Gabinete Mike Eman I y II. Aki a ripara, entre otro, cu pa alcansa un economia totalmente berde, e warda energia ta crucial. “Esey nos a siña hopi bon na Aruba, con pa ta prepara pa esey,” el a expresa.

Confirmando e importancia di traha cu entidad di conocemento, Ebbing a resalta cu semper mester tin un interes en comun unda cu bo por siña algo di e organisacion cu bo ta traha cu ne y e pais unda cu bo ta tambe por siña algo; cu hunto por alcansa meta. Den su discurso durante e simposio Ebbing a lamenta e ceramento di TNO Aruba.

El a duna Mike Eman un mision pa rebiba e momentonan di exito aki. Ebbing ta convenci cu ta importante pa reanuda dialogo cu organisacion pa wak si por yega atrobe na un cooperacion mutuo. “Mi ta kere cu pa tur hende lo ta bon si Aruba ta sigui riba e caminda di sostenibilidad y ta un ehempel den e region,” e ex-director di TNO a conclui bisando.




World Mental Health Awareness na Hilton a organisa un serie di 10 tayer
Un invitacion recien na World Mental Health Awareness Day a alerta tur miembro di team na e resort pa e disponibilidad di sosten, e oportunidad pa siña tocante salud mental, y tambe haya contesta riba nan pregunta y preocupacionnan pa medio di un team di profesional. 

E invitacion a inclui e miembronan di team cu ta mayor, individuo, welo y wela, pareha casa, esunnan den relacion, of e miembronan di e team cu mester conseho riba con pa mehora nan salud mental individual.

World Mental Health Day ta observa mundialmente riba 10 di october. Esaki a inspira e resort pa organisa dies tayer cual a toca e siguiente temanan: Salud mental y embehecimento, salud mental y adiccion, salud mental y cria yiu, salud mental di mucha y hoben, masculino saludabel, salud mental pa hende muhe, salud mental y stress manera tambe emotional first aid. Ademas di e tayernan aki e miembronan di e team tambe tabata tin e oportunidad pa experiencia algun sesion di massage y yoga.

Tur tayer tabata bao guia di e profesionalnan conduci pa e trahadonan social, psicologo y e representantenan di varios fundacion manera Centro di Desaroyo Hende Muhe, Tienda di Educacion, Heart Centered Leadership Foundation y Fundacion Hende Homber.

“Nos tambe ta mira salud mental manera un derecho humano universal,” segun Glenn Farro, director di HR, “y nos ta sinti cu conscientisando e importancia di salud mental ta contribui na e perseverancia di nos miembronan. E aña aki su tema ta subraya e hecho cu salud mental ta fundamental, y tur persona mester por tin acceso na e standard di mas halto di salto mental y proteccion di e riesgonan di salud mental den nos comunidad.” 

‘Na Hilton Aruba,” Eugenille de Marchena, HR Manager ta agrega, “Nos ta cuminsa pa medio di intercambia combersacion cu nos empleadonan, puntrando nan tocante nan bienestar. Consecuentemente nos ta ofrece guia pa yuda nan yega na mas recurso y asistencia profesional. Durante nos dia inaugural di salud mental, nos ta invita tur empleado pa participa den session educativo cu meta pa yuda bo sostene bo mes y compronde con pa sostene otronan durante temponan dificil.”

Hilton Aruba Caribbean Resort & Casino lo kier gradici tur trahado social, psicologo y representantenan di e fundacionnan pa nan colaboracion. Tur encuentro na Hilton Aruba Caribbean Resort & Casino tabata organisa in-house, pa medio di e resort su propio trahado social y team di HR.




Grup’i docente di SKOA a yega for di Islandia carga cu conocemento
Dialuna anochi a yega Aruba riba e vuelo di KLM, un grupo di tres docente di SKOA. Nan tabata na Islandia relaciona cu e proyecto di Erasmus+. For di algun luna caba, SKOA ta conta cu acredicacion di Erasmus+, pa cual ta duna nan diferente beneficio, entre otro cu e docentenan tin oportunidad di biaha bay afo y participa na diferente curso, congreso y sesionnan informativo. Ta netamente locual a sosode tambe cu e docentenan: Gabriel Vrolijk, Anna Jansen y Jeanine Maduro di St. Domunicus College.

Na nan yegada a combersa cu Gabriel Vrolijk, na nomber di su coleganan, el a conta cu e tabata un biahe largo pero hopi informativo y educativo. A siña diferente forma con pa traha di un manera diferente y conoce un otro cultura. Nan tabata specificamente riba enseñansa primario y secundario. Durante e programa por a aprecia e forma con e muchanan ta ricibi mas libertad pero tambe inculca nan den e forma con nan ta ricibi nan. Nan mes ta dicidi kico y di forma ta ricibi les. Digitalisacion ta un un parti sumamente importante con ta atende cu enseñansa den exterior, en todo caso na Islandia ta algo masha normal pa dunamento di les y con e muchanan ta mas enfoca ora di inclui e parti di digitalicacion. Nan ta sumamente gradicido cu nan por a ricibi e oportunidad pa experencia un otro manera di anda den educacion.

Islandia ta haci cosnan diferente compara cu Hulanda y Aruba. For di e programa, Vrolijk a gana hopi conocemento y di tur locual el a experencia, e por dicidi cua ta pas mas na Aruba y con por traspasa conocemento tambe na su coleganan. Awo cu ta bek na Aruba, tin cu traha un relato di e biaha y manda pa Erasmus. E parti final di nan biahe a termina cu un sabor un poco amargo pero ta situacionnan for di nan man. Tin un crisis actualmente na Islandia, caminda hasta a cera frontera relaciona cu un volcan cu e pais ta experenciando. 




Paramira bibando den criadero di sangura
E bario di Paramira ta bibando den un situacion inhumano. For di algun siman caba tin un plas di awa grandi den Paramira. Awa di yobida ta bin for di tur skina y ta acumula den un solo skina. 

E habitantenan no por mas cu e situacion. Sangura ta penetra den nan cas y e awa ta keda para eynan pa varios siman largo. A combersa cu un bisiña kende a conta cu tempo di campaña, tanto MEP y AVP a priminti cu lo regla e situacion. 

A hasta notifica departmento di salud publico pero ta parce no tin atencion pa e situacion aki. Nan ta pidi pa e departamento concerni duna atencion y haci caso di nan solicitud. 




Un gobierno indeciso y cu no ta imparcial lo no faborese interes di e famia institui pa dios
No ta tur cos cu ta briya ta oro. Aruba pa hopi aña a vota pa partidonan cu a priminti un appel di oro pero locual cu pueblo a haya ta un appel putri. Nos por a mira e manifestacion di e pueblo Cristian pa haya oido di gobierno pero e ministernan no a worry ni pa bin pafo pa ricibi e manifiesto di pueblo y esaki ta un bofta den cara di e pueblo Cristian. E contesta di e vice prome minister a papia palabra cla esta cu e grupo minoria tin derecho y nan ta kere den igualdad. Partido raiz ta un partido chikito cu a bay para banda di e grupo chikito di pro redifinicion di matrimonio y asina trapa riba nos democracia. Mayoria no ta conta mas. Nos por mira claramente cu nos ta biba den un estado di dictadura. Mayoria no tin voz mas. 

Aruba su representante den corte di casacion tabata masha debil mes. Corte di casacion su tarea ta pa repasa procedura y locual cu a tuma lugar den e corte no tabata solamente procedura sino a permiti pa emocion tuma lugar. No ta un secreto publico cu den corte tambe tin hueznan cu ta casa cu otro na Hulanda y esaki tambe lo por influencia e sentencia cu lo no tuma lugar e aña aki mas. 

For di dia cu Aruba a firma e acuerdo di Sustainable Development Goals no por spera nada otro. Den e 17 punto di Sustainable Development Goals ta inclui  e igualdad di genero cu ta encera e matrimonio di mesun sexo. Esaki no ta keda aki paso lo sigui na nos scolnan. Nos por a mira cu e minister di economia a cuminsa bishita scolnan caba.  Den pasado nos por a tende prome minister bisa cu ex prome minister di partido avp a bende su alma pero nos actual prome minister tambe a bende su alma cu Sustainable Development Goals y ta debidamente na altura di e consequencianan pa nos criaturanan.

Partido Curpa su lucha riba e terreno aki tin hopi tempo ta tumando lugar. E fecha 8 di September 2016 mester keda graba den nos memoria ora cu Parlamento a vota pa geregistreerd partnerschap wordo aproba. Prome di maart 2021 partidonan POR, MEP, RED, y AVP a vota pa e geregistreerd partnerschap drenta na vigor paso tur ta mik riba voto. Nos sa cu e ley ta cla na Parlamento y falta pa e presidente di Parlamento yama e reunion. E partidonan cu vota na fabor ta partidonan mep (6), avp (4), raiz (2) accion21 (1), independiente (1) y partido mas (2) ta jega na un total di 16 voto na fabor.  

Nos sa cu Dios ta stima tur hende, pero Dios no ta stima pica. Dios lo duna e pecadornan un chance pero e malbadonan tin cu duna cuenta paso nan no kier arrepenti. E palabra di Dios ta bisa cu pago di pica ta morto.  Nos isla ta goberna pa hendenan cu no tin temor di Dios. Pueblo nos ta den man di Dios. Partido Curpa lo keda para pa e famia institui pa Dios y nos mester keda defende nos criaturnan. E target ta riba muchanan di 5 pa 8 aña. Nos no por permiti pa e enemigo bin destrui bida di nos criaturanan. Partido Curpa ta e unico alternativa.   

Lider di partido Curpa  

Eric Ras




Keda semper conecta cu Digicel su plan nobo: Mas beneficio, mas data y mas minuut di yamada!
Agradecido cu 9 den 10 cliente ta recomenda Digicel na amigonan y famia, Digicel ta introduci diferente plan di data nobo y mas beneficio p’e cliente. Proximamente e clientenan lo nota titulo y contenido nobo pa e plannan di Digicel. Por ehempel ‘Bundles’, e combinacion di Data + Yamada, lo bira Prime Bundle Ultra. Un Plan di Data, pa uzo di ‘data’ so, lo yama ‘Mega Data Plan

Mas balor pa bo placa

Digicel ta balora su clientenan y ta p’esey ta recompensa nan lealtad. Ta invita tur cliente pa ‘bundle’ nan data y yamada pa un miho experencia, por haci esaki facilmente via e MyDigicel App. Un bundle perfecto incluyendo ‘data sin fin di 7 dia’, yamada ilimita Digi pa Digi, y yamada pa cualkier otro number local te cu 50 minuut. Tambe, chat cuanto cu bo ta desea y ricibi suficiente data pa wak Netflix, stream Youtube of Spotify y te hasta bay viral riba Tik Tok.

Keda conecta ki ora cu ta y na unda cu ta!




A.T.A. ta invita pueblo pa Nomina Bo Limpiesa
Participa y gana un aña di bari residencial gratis!

Cu hopi entusiasmo, Oficina di Turismo (A.T.A.) ta anuncia e proximo iniciativa cu ta forma parti di e campaña di Aruba Limpi. Den un esfuerso pa sigui crea concientisacion y accion, desde awe, A.T.A. ta invita e comunidad pa “Nomina Bo Limpiesa” cu e oportunidad pa gana un aña completo di coleccion di desperdicio di cas cubri pa 2024.

Pa participa na e campaña ta facil.

Durante di e limpiesa, por probecha di haci uzo di e programa di Baki den Bario pa deposita bo sushi.

E campaña di “Nomina Bo Limpiesa” ta un esfuerso colaborativo pa mantene Aruba limpi y cuida nos medio ambiente. Como un isla chikito, nos mester di tur persona pa duna di nan parti pa cuida y preserva e bunitesa di nos isla. Un Aruba limpi, sigur ta un Aruba dushi pa biba y bishita.

E campaña lo conoce un total di 6 ganador, 1 ganador pa cada districto di Aruba. E ganadornan di “Nomina Bo Limpiesa” lo ser anuncia dia 29 di december 2023.  

Pa mas informacion tocante e campaña, por bishita plataforma social; Aruba Limpi y Ban Serio! https://www.facebook.com/banserioaruba




Auntie Anne’s ta habri sucursal na Alhambra Mall
Diahuebs atardi a conoce un ambiente di celebracion na Alhambra Mall cu e apertura oficial di e di dos Auntie Anne’s na Aruba. Gerencia, colega, invitado y publico a comparti e momento cu e porta di Auntie Anne’s a habri oficialmente tras un temporada di soft opening. Hopi local y turista cu ta fanatico di e marca di pretzel traha na man tabata ansioso pa e fecha aki yega. 

Na Aruba, Auntie Anne’s a cuminsa na Aeropuerto Internacional Reina Beatrix na luna di juli 2014. Rapidamente a haya un acogida grandi entre e pasaheronan y keto bay ta e opcion faborito na e facilidad.

Auntie Anne’s a cuminsa na 1988 ora cu Anne Beiler a cumpra un stand na un farmer’s market na Pennsylvania, USA. El a keda traha riba e ingrediente y tecnica te cu el a perfecciona e formula. Y loke e tempo ey tabata un manera pa recauda fondo pa traha un centro comunitario, awendia ta un exito global cu mas di 2000 punto di benta na mas di 30 pais.

Entre e opcionnan delicioso riba su menu, bo ta haya naturalmente e pretzel traha fresco y cayente. E ta obtenibel den su version original, pero tambe den smaak di conoflok, rasenchi, jalapeño y pepperoni, entre otro. Tambe tin Pretzel Nuggets y Pretzel Dogs su so of cu keshi y jalapeño. 

Tur esakinan por bay hunto cu e saus pa dip di bo preferencia, entre cheese, light cream cheese, caramel, marinara y hot salsa cheese. Auntie Anne’s tambe ta ofrece su popular limonada tradicional of cu smaak di strawberry, mango, cherry y mas. Como dessert, e mas popular ta e Cinnamon Sugar Pretzel. Tin tambe pa purba e dushi Auntie Anne’s Stix y Nuggets.

Gerente y personal di Auntie Anne’s na Alhambra Mall ta invita comunidad di Aruba pa bin conoce e smaak dushi di tur loke nan tin pa ofrece. Probecha specialmente di e promocion di BOGO (cumpra un, haya un gratis) riba e Original Pretzel cu ta valido entre 3 y 12 di november. 

Auntie Anne’s ta habri tur dia di 9’or di mainta pa 9’or di anochi. Pa mas informacion, bishita e pagina Auntie Anne’s Aruba riba Facebook.




Eerste Kamer no por baha interes di prestamo pa Aruba
Eerste Kamer der Staten Generaal ta un organo legislativo cu tin como tarea aproba of rechasa leynan cu Parlamento Hulandes (Tweede Kamer) a aproba. E legislado principal ta keda Tweede Kamer. Miembronan di Eerste Kamer no por haci ningun cambio na ley ya aproba door di Tweede Kamer. Su rol ta mas bien pa garantisa cu calidad di e ley despues cu e debate politico ya a tuma luga den Tweede Kamer caba. 

Eerste Kamer no tin poder ehecutivo o sea e no por sinta riba e stoel di gobierno of e gabinete Hulandes. Por lo tanto, contrario na locual Gobierno di Aruba ta sugeri, no ta asina cu Eerste Kamer por baha e interes di 6.9% pa uno (hopi) mas abou. Tampoco por obliga Rijksministerraad of Secretario di Estado Alexandra van Huffelen pa haci esey. Ta bon pa subraya cu Eerste Kamer solamenre a ricibi un bishita di Prome Minister mr. Evelyn Wever-Croes y no a tuma ningun posicion oficial riba e tema di prestamo.

Ademas, manera 24ora.com a raporta algun siman pasa, ya caba Gobierno di Aruba ta pagando interes di rond di 10.5% pa prestamonan haci riba mercado internacional. Pues, e debe cu Hulanda ta menos cu 17% di tur otro debe cu gobierno tin! Pa drecha e situacion, gobierno lo mester haci mucho mas cu solamente bay bebe koffie cu algun miembro di Eerste Kamer.

Senado Hulandes, conoci como Eerste Kamer, ta parti di nan Parlamento y su funcion ta principalmente legislativo. Tur ley cu Tweede Kamer (Parlamento) aproba, mester pasa Eerste Kamer tambe pa control y pa votacion. Como tal, e Senado por blokia un proyecto di ley. E miembronan di Conseho Provicional ta eligi e 75 miembronan den Senado Hulandes. Pues pueblo ta scoge miembronan di e “Provinciale Staten”, cu na nan turno ta eligi e miembronan den Eersta Kamer. Ta considera Eerste Kamer como un “Hoog college van Staat”.




Hues a pidi pa haci investigacion adicional den caso contra Duanero
Un bruhamento tin den un caso den cual Ministerio Publico a dagvaard un miembro di Cuerpo di Duana. A acusa e funcionario di a horta un celular. Pero e investigacion no tabata completo pa cual hues a ordena fiscal haci algun investigacion adicional.

Ministerio Publico a cita Carol Hodge y a acus’e di a horta un celular, cu tabata forma parti di carga di un compania cu a yega Aruba. Esaki a sosode den e periodo di 17 di februari y 17 di maart di 2021. Pues practicamente dos aña pasa y te awo e caso a bini dilanti. Y e no a caba ainda, pasobra hues a pospone e caso di forma indefini pa fiscal haci investigacion adicional.

E celular aki ta forma parti di un cargamento di Lucky Stores cu a bini for di exterior. Den e citacion di OM ta para cu e handset aki a perde durante cu a procesa e carga aki na entrada. Den e seccion ey un hende a bay cu ne.

Hues a cuminsa pa repasa e dossier y haci pregunta na e acusado, kende ta nenga di a pasa pa e celular marca Samsung. Si e ta admiti di tabata e funcionario cu a controla e cargamento aki ora cu el a yega Aruba.

Despues cu e doño a ripara cu falta un, y a haci denuncia, recherchenan a cuminsa cu nan investigacion. A bin saca afo cu e acusado tabatin e celular aki den luna di juni y a uz’e dos dia durante juni, 2021. A saca afo cu e uza e aparato cu un number di Digicel, cu ta di e acusado.

Hodge ta bisa cu el a cumpra e chip aki via di “vraag en aanbod” y a bay Digicel pa registr’e riba su nomber. E tabata kier a uz’e pa ora cu e biaha pa Corsou, unda su pareha ta biba. E compra aki el a haci na juli  y a uz’e un biaha so. Y esaki e ta sigura, no a sosode den e periodo menciona den e procesverbaal. “E tempo ey mi no tabatin e chip.”

Pero e rapport di recherchenan ta bisa algo diferente. Nan ta bisa cu for di juni, 2021 e chip ta riba nomber di e acusado aki.

Den Corte hues a haci diferente pregunta. Principalmente con bin el a bay controla e carga. El a haya e factura di Lucky Store den su computer. A corda  cu hopi biaha tin problema cu lote di e celular di e compania aki.

Segun el a declara, tabatin tres caha. Y berdad el a descubri discrepancia. Prome el a compara e mercancia cu loke tin poni riba e factura.  Den un caha tabatin un celular Samsung mientras cu riba e factura ta poni dos. A haci e cambio den e factura tambe.  

Pero Lucky Store a entrega keho pasobra ta sinti falta di un celular. Y tabatin e serial number. A base di esey a cuminsa investiga. A constata cu a uz’e na Aruba cu un number di Digicel. Pa autoridadnan ta demasiado casualidad cu e acusado aki cu a klaar in e mercancia tabata esun cu tin e number riba su nomber.

Miembro di Cuerpo di Duana tin un rol importante y di confiansa. Pa horta un celular ta atacha nomber di e cuerpo aki pa cual el a exigi 80 ora di trabou pa comunidad of 40 dia cera. Banda di esaki, a pidi un luna cera condicionalmente, y dos aña di prueba. 

Pa mas detaye lesa TREMPAN.




Hues a aproba pa scucha mayoria testigo di Otmar Oduber
Awe un biaha mas tabata den corte e politico Otmar Oduber, envolvi den caso di corupcion Flamingo. Dialuna ultimo a cuminsa cu e regiezitting unda tanto defensa como Ministerio Publico por a haci peticion relaciona cu e caso.

Defensa di Otmar Oduber y di otro acusadonan: AIsha Esser; Richenella Wever Croes; Jeandrick Oduber y Laurent Philips a haci diferente peticion.

Por bisa cu mas cu 50% di e peticionnan a wordo honra. Abogado mr. Vito Carlo, representando Otmar Oduber, pafo a bisa di ta sorprendi. El a sinti cu e hues, cu a bini di afo, a profundisa su mes den e dossier y a sinti cu mester di mas informacion. 

El a bay di acuerdo cu gran mayoria di e peticionnan di dje. Solamente a rechasa esun di e ministernan. Y a agrega uno, cu ta drs. Marisol Tromp.

Pa un relato amplio lesa TREMPAN.




ABC ta persisti pa revoca permiso di construccion di beach
Aki dos pa tres siman lo tin decision den e caso cu Aruba Birdlife Conservation a cuminsa contra Gobierno. Tur esaki pa evita cu ta duna permiso pa construccion di un beach dilanti di Embassy Suites.

Diaranson mainta e caso sigui. Inicialmente el a cuminsa dia 12 di october, pero a pospone te cu prome di november.

E casonan cu tin den Corte ta varios, pasobra tambe tin casonan di LAR di ambos banda.

Na inicio di e siman aki Minister di Asunto di Naturalesa den un conferencia di prensa, a informa cu el a haya tur e documentonan y e peticion di Natura (Di Embassy Suites) ta den proceso cerca e departamentonan concerni.

 ABC no kier pa Minister di Infrastructura (Gobierno) otorga e permiso di un beach net na e otro banda di caminda di Embassy. Tin un conflicto pasobra tin Minister di Infrastructura y esun di Naturalesa. Un ta duna permiso di construccion y e otro ta duna e aanlegvergunning pa construi e beach y e ontheffing pa por traha den un area di naturalesa.

Diaranson den Corte no a scucha mas pleidooi di abogadonan, pero si Hues a haci pregunta  na e partidonan.

Mayoria di e preguntanan tabata bay riba kico ta tumando luga awo. DIP tabata presenta unda cu a splica cu nan a studia tur e exigencianan cu mester pone por si acaso haya e permiso cu nan a pidi. Tin e tubonan cu ta hiba awa lama.

A pensa riba dos opcion, si ta lag’e manera e ta of ta pone un pida extra. Den ambos caso a mustra cu no mag tapa e boca unda cu e awa ta sali.

A papia tambe di kico ta marine zone y strandzone. E peticion pa e beach aki ta data di 2018 / 2019, pues prome cu e ROPV nobo a drenta na vigor na 2021 y esaki e abogadonan di Natura ta bisa cu Corte mester tene cuenta cu ne.  

A discuti cu e kustlijn ta cambia constantemente pero e zona marino nunca. Esey ta defini den ley.

Pero e abogado di Natura y Embassy a bisa cu den e mapa por mira cu un pida di kustlijn no ta cay den e zona marino y cu e beach no ta cay den e zona marino tampoco, sino di beach. No ta mira pakico di tur e discusion. Ademas, den nan pensamento, e aanlegvergunning no ta necesario, manera ta para den ley, ora di un verkavelingsplan manera esun cu tin pa e beach.  

ABC no tabata kier pa duna permiso di construccion y tampoco duna aanlegvergunning.

Aki dos of tres siman, depende di con hopi trabou e tin, Hues a bisa cu e lo anuncia su decision.




Aruba Bank a clausura evento di Celebracion di Aprecio pa cliente
Aruba Bank ta contento di por anuncia e exitoso conclusion di e Celebracion di Aprecio pa cliente. E evento tabata un demostracion di gratitud y compromiso na e clientenan di Aruba Bank, ofreciendo un variedad di actividad interesante y sorpresa durante algun siman.

E Celebracion di Aprecio pa cliente a inclui momento di sorpresa na cada sucursal cu un dushi treat. Aparte di esaki, e aña aki Aruba Bank a enfoca riba e parti educativo y a organisa cuater tayer cu e topiconan scogi durante un encuesta.

E celebracion a enfoca riba expresa gratitud na e clientenan leal di Aruba Bank pa nan confiansa y sosten continuo.

Si acaso bo no a logra pa participa na e workshop nan por click aki:

·         The Basics of Financial Planning            https://youtu.be/eAtFl_sKJKA

·         Improve your Financial Well-Being           https://youtu.be/3qNLxydRG7w

·         Financial Planning for Couples               https://youtu.be/Q49RThhjsEY

·         Retire in Peace                                        https://youtu.be/7QGk3myP8kI

Nos ta contento cu un cantidad grandi di cliente a disfruta y participa na nos Celebracion di Aprecia pa cliente. Esaki ta nos compromiso pa brinda un experiencia bancario personalisa na cada cliente, y pa sigui sirbi comunidad cu excelencia y dedicacion.

Aruba Bank ta extende su gratitud di curason na tur cliente y coleganan cu a contribui na exito di e Celebracion di Aprecio pa cliente. Banco ta keda comprometi pa sostene su balornan fundamental.




Bario di Monserat ta pidi ayudo: Awa di pupu di riool ta inunda caya
Parce e problema ta birando algo grandi. Esaki tin di haber cu e awasero cu e isla a bin ta ricibiendo practicamente tur dia un poco.

Un di e consecuencianan ta cu e awa di riool den bario di Monserat a cuminsa subi y pasa over. E awa sushi ta core bay riba caya caminda y pasa banda di e compleho di apartamento di El Rey pa sigui direccion di otro riool cu tin ey tras.

E awa para y cu ta pasa riba caminda ta trece un holo sumamente stinki, ademas di e criadero cu e ta forma.

E habitantenan cu ta biba den e holo di awa di pupu ta haci un peticion na e instancianan concerni pa salba nan di e situacion aki.




Relaciona cu keho di awa troebel: WEB Aruba NV lo analisa calidad di awa
Tabata riba insistencia di 24ora.com, unda cu nos a publica un articulo riba nos portal relaciona cu troebel ta sali for di cranchi y tambe awa c’un smaak  ‘brak’ y mal holor, cu WEB Aruba NV a saca un comunicado relaciona cu eskai. 

Den nan comunicado,  WEB Aruba NV a  indica cu nan a tuma nota di e publicacion aki  den prensa online tocante posibel awa cu lo a sali troebel y cu color cu no ta normal for di tuberia di un cas y tambe di caso di awa cu lo ta smaak brak.

Nan ta sigui bisa: “”WEB ta tuma keho masha serio. Salud y bienestar di nos clientenan ta nos prioridad principal. Inmediatamente nos personal specialisa a forma un team pa bay haci investigacion. Na Primavera a bin constata cu na un cas tin trabao andando pa cambia tuberia. 

A papia cu e personanan n’e parcela y a bin compronde cu nan ta cambiando e tuberia di e cas di tubo di Koper pa tubo hdpe (PVC flexibel) y cu ta nan mes a bay media.

Personal di WEB a splica e personanan cu na momento cu ta cambia tuberia, por haya e efecto cu e awa despues ta sali temporalmente cu colo troebel. Den trabao cu tuberia esaki ta conoci como “Water Flushing”. 

Sedimento of mineral acomula den e tuberia anterior por a sacudi of move durante trabao y por cambia e colo di awa temporalmente. Esaki por sosode tambe ora cu tin trilling di e suelo ora cu den becindario di e tubonan tin construccion of cobamento andando.

E team di WEB a recomenda e persona pa despues cu e caba di haci tur e cambio di tuberia, pa laga e awa core pa flush out e sistema y si e awa no claria y bira transparente normal e por yama WEB pa bin dun’e asistencia.

Den caso di cualkier iregularidad di awa na bo propiedad, ta importante pa notifica WEB inmediatamente. Tuma contacto na 280-4600.




Fundacion Social Cultural Portugues cu celebracion Fiesta di San Martin
SAN MARTIN 

Fiesta di San Martin ta un fiesta tradicional Portugues cu ta wordo celebra como e Dia di Niña Nobo, esta dia di purba e biña Portugues. Un fiesta cu ta conoci y ta wordo festeha en grande na e districto di San Martin situa na costa sur oeste di e capital di Madeira cu ta Funchal. 

Fiesta di San Martin ta un fiesta principalmente celebra na Portugal y Madeira na luna di November. Lo presenta diferente tradicionnan Lusitana cu ta wordo festeha cu baile portugues, cumindanan tipico y sin laga afo e “tasting” unda ta purba e smaak di e biña portugues cu ta wordo cosecha durante e aña. E ta asocia tambe cu e bon esfera di convivencia y di solidaridad reforzando e lasonan di amistad entre amigonan y famianan. 

E Santo “patrono” di e produccion di biña e dia aki ta San Martin. San Martin tawata un soldad Romano, cu riba un dia hopi friu el a encontra un ambulante riba caya cu tabatin hopi friu y tabata sinti malo y e ambulante a pidie yudansa. Como un bon soldad Martin a kita su capa y a duna e ambulante pa protehe di e friu. Di e momento ey diripiente e friu a bay y e ta cuminsa bira mas calor y enberdad t’asina ela sosode. 

CELEBRACION 

Na Aruba tambe nos ta celebra e dia aki en grande e aña aki riba Diasabra 11 di November 2023 na Fundacion Social Cultural Portugues mihor conoci como Club Primavera of Club Portugues. 

Directiva actual ta preparando e fiesta tradicional aki cu masha entusiasmo y ta celebra e fiesta e aña aki un poco multi cultural. Lo bay tin presentacion di varios pais. Cuminda y bebidanan tradicional Portugues . 

Como parti di celebracion aki nos no por laga afo e cumindanan tipico, y tradicional Portugues lo bay tin oportunidad pa purba e plato principal Madeirense cu ta e “Espetada Portuguesa”, acompaña cu dushi pan “Bolo do Caco”, tambe “Bacalao a Portguesa”.

INVITACION 

Directiva ta extende un invitacion personal na henter e comunidad residencia aki na Aruba pa pasa diasabra awor november 11 na club primavera y celebra e gran dia di San Martin den forma multi cultural cu lo cuminsa pa 7:00pm. Mas cu claro entrada ta completamente gratis.




Deleita bo gusto: Extravaganza di Black Friday di YummyAruba p’e entusiasta culinario
Cu comienso di e temporada di Pasco, Aruba ta prepara pa un experiencia extraordinario di Black Friday y YummyAruba ta cla pa his’e na un nivel completamente nobo cu un oferta di cena tentado. P’esunnan cu ta busca un anochi fantastico y dushi, marca riba boso kalender, dia 24 di november, ya cu diesun di e restaurantnan mas popular di e isla ta uni pa ofrece un menu iresistibel di tres plato un prijs indiscutibel.

E restaurantnan participante ta aparece den un recorido culinario p’e miho establecimentonan di Aruba. For di e dushi delicianan Hulandes di Willems Dutch Pancake te n’e sabornan candente di Tango Argentine Grill, pasando door di e encanto dilanti lama na Surfside Beach Bar, e lineup ta priminti un biahe gastronomico diverso y dushi. E otro participantenan destaca ta Salt & Pepper, Que Pasa Restaurant & Winebar, Cafe the Plaza, Nos Clubhuis, MooMba Beach Bar & Restaurant, Kokoa Restaurant & Bar, Hadicurari y Fishes & More.

Loke ta haci e oferta aki di Black Friday ainda mas emocionante ta e variedad di oferta di cada restaurant. Cada establecimento a elabora un menu di tres plato unico y delicioso, adapta n’e diferente gusto y preferencianan di nan clientela. Ta un oportunidad unico pa experencia e habilidad culinario di algun di e miho chefnan di e isla riba un prijs accesibel.

Pa participa den e extravagancia culinario aki, ta imprescindibel reserva. Mirando e popularidad di e establecimentonan aki y e exclusividad di e oferta di Black Friday, ta recomenda encarecidamente pa reserva di antemano. E proceso di reservacion ta facilita comodamente a traves di e website oficial di YummyAruba, yummyaruba.com.

Mientras cu e isla ta uni pa e celebracion gastronomico aki, e oferta di cena di Black Friday di YummyAruba no solamente ta consisti den disfruta di un cuminda excepcional; e ta un invitacion pa experimenta e diferente y vibrante escena culinario cu Aruba tin pa ofrece.

Si bo ta un amante di cuminda local como tambe un bishitante cu ta busca pa explora e sabornan dushi di e isla, e evento aki ta priminti di ta un punto culminante di e temporada di vakantie.

Asina ta, dia 24 di november, regala bo mes un anochi di felicidad culinario mientras cu YummyAruba y e miho restaurantnan di e isla ta uni pa haci Black Friday un fiesta p’e sentidonan. Reserva bo mesa, saboria e sabornan y haci di e Black Friday aki un celebracion memorabel di excelencia culinario di Aruba. Pa haya mas informacion, bishita yummyaruba.com.




Ivo Valdes (OPPA): Miedo cu protocol firma lo bira letter morto riba papel
Ivo Valdes, presidente di OPPA ta bisa cu un luna despues di e Foro Nacional pa Adulto Mayor, di parti di gobierno nan no a tende nada te mas.

E unico cos cu e sa ta cu Foro Nacional tabata un peticion pa un dialogo nacional riba e forma cu e poblacion ta pasando den embehecemento.  OPPA a haya oido di gobierno y diferente instancia cu a trece hopi punto dilanti pasobra no ta algo cu ta bini for di nada. “Ta un realidad tumando luga na Aruba y te ainda tin un lista di adulto mayor cu tin mester di cuido urgentemente, cuido medico profesional, un cas di cuido, cu no tin luga. Anto nos no ta tendiendo nada di kico ta bay sosode.”

Valdes ta bisa cu e tin miedo cu e convenio firma ta bira poco letter morto riba pida papel. Gobierno a bisa cu pa maart 2024 lo bolbe bini hunto pa un foro nacional, un siguimento di kico tur a tuma luga. “Pero mi ta kere cu a bira tempo cu nos mester cuminsa tende kico tur ta pasando. Te ainda nos no ta tende nada di esey.”

Pa mas, abona na TREMPAN.COM




Reserva mesora: Casa Nonna cu tremendo ‘six course menu’ riba 3 di november proximo
Casa Nonna ta un restaurant Italiano pero version Mericano. Den su tipo, e ta e unico na Aruba. Riba 3 di november ta tuma luga un evento anual caminda hunto cu nan partner lo tin oportunidad pa purba diferente tipo di biña. Apart di esey, lo tin un chef cu lo ta encarga un ‘six course menu’ cu ta representa Casa Nonna. E chef lo haci un tremendo trabou p’asina e cuminda cay na agrado di un y tur. Claro, pa haci reservacion ta facil. Por yama 5272699 p’asina sigura bo spot den e evento aki. E lo tin un costo di $135 cu ta inclui e ‘six course menu’ y cu cada plato lo ta compaña cu un biña cu ta cuadra cu e cuminda cu lo brinda. Merril van Trigt ta restaurant manager, el a splica cu e personanan presente lo ricibi un splicacion dicon a scoge cada biña compaña cu cada plato.

Jhon Vargas ta Jr Chef di Casa Nonna, durante e encuentro cu prensa el a conta con el a prepara cada plato. For di e smaak salo te cu esun un poco mas dushi. E menu ta consisti di un Grilled Bruschetta Shrimps compaña pa un toscana bread cu pepperonincini, scampi sauce y tomati. Tambe lo conta c’un Octopus Capaccio combina cu basil leche de tigre ci awacati, kalamata mayo, ciboyo y tomati. Riba e menu tambe tin un Roasted Bone Narrow, Potato Gnocchi, Crispy Fried Crab Ravioli y Honeycomb Panna Cotta. E invitacion ta keda na un y tur pa haci nan reservacion na 5272699 p’asina sigura cu bo no ta keda afo di e tremendo evento dia 3 di november proximo.  

 Paulien Stoker ta representante di Boma Wines, durante un entrevista el a conta di e biñanan cu nan ta brinda. For di esun mas sparkle, pa e rose sigui pa biña blanco. Un pa un Stoker a splica dicon a scoge cua tipo di biña pa cual tipo di plato. A conta cu tin biña cu ta conta cu e sabor di oleifi cu un sparkle hopi dushi mes. Tin cu ta bin for di Italia cu ta conta cu e druif ros. Pa e combinacion di keshi tabata necesario pa combina un biña Russian River Valley Chardonanay of un Grans-Fassian y sin conta e biña dushi.




Cas di Cultura a celebra su di sesenticinco aniversario
Diabierna Cas di Cultura a celebra su sesenticinco aniversario cu un bunita acitivad. “Sperando pa nos por haya hopi mas decada di e icono aki di Aruba, nos cas di cultura, nos herencia,” segun Vicky Arens, director di Cas di Cultura. Nan a dicidi pa hacie completamente diferente. E siman aki tabata un siman pisa na Cas di Cultura cu cinco show grandi, anto a logra toch pa hinca e evento aki dentro di e programa danki na e trabao extraordinario di e team di Cas di Cultura.

Henter e team a crea esaki hunto pa crea algo ful diferente cu un show normal. A sinti pa haci algo un tiki autentico y ‘loco’ segun Arens pasobra semper ta organisa diferente tipo di conmemoracion y esaki mester bira un tiki los pa e celebracion pa e team tambe.Noush a toca musica for di comienso te na final di e actividad, tabatin presencia di Su Excelencia Gobernador di Aruba, Alfonso Boekhoudt y tambe Minister Xiomara Maduro pa celebra e momento aki cu Cas di Cultura. Tur hende presente a haya un recorido di Cas di Cultura su historia y evento organisa den pasado, di e oprichting, di e statuut, y tambe un actividad interactivo pa haya sa for di e publico kico arte ta nifica pa nan.

Siegfried Dumfries, director di Departamento di Cultura tambe tabata presente pa e celebracion. “Un momento hopi importante pasobra ta e unico teatro nacional cu nos tin na Aruba y tambe nos unico teatro den region di Caribe.” Ta hopi importante pa duna e plataforma aki pa por eherce arte y cultura, haya su importancia. 

E publico a presencia un light show, experienciando partinan di e pasado, presente y futuro pa reflexiona con bo kier wak arte, kico ta nos identidad y nos cultura. “Nos ta tras di cortina duro bezig cu renobacion.” Awor aki ta haciendo un recaudacion di fondo silencioso unda cu ta acudi na esnan cu por haci donacion grandi, na fundacionnan, na Hulanda, pa haya e mayoria di locual mester.Na fin di otro aña lo haya sa cuanto a recauda y cuanto mester ainda pa finalisa e proyecto. 




Delegacion di Rubiano hoben na Brussels pa bishita Comision Europeo
Den cuadro di e iniciativa ‘Overseas Countries and Territories Youth Network’ (OCT-YN) di e Comision Europeo, tres representante hoben di Aruba a bishita Brussel pa explora e funcionamento di e institucionnan Europeo. Esaki ta forma parti di e mandanto di e hobennan di un aña unda nan lo atende algun webinar pa profundisa nan conocemento y competencia tocante e Union Europeo (EU). 

Ademas, lo facilita varios sesion di dialogo hunto cu e lidernan politico principal di EU y brinda e oportunidad pa cera conoci cu e hobennan di OCTs cu idea similar.

E islanan den Reino Hulandes tin e status di Overseas Countries and Territories (OCT), conoci como ‘pais y teritorio ultramar’ na Papiamento. E status aki ta conta pa Aruba, Corsou, Sint Maarten y e islanan BES (Boneiro, Sint Eustatius, Saba). 

P’esaki e Comision Europeo a selecta un cantidad di representante pa cada OCT. Un total di 25 hoben ta forma parti di e OCT Youth Network, biniendo di OCTs asocia cu tres diferente estado miembro di e EU. Aruba su representantenan pa 2023-2024 ta: Delaiah Tromp, Aïsha Romero y Mauriëlle Tromp.

Durante e siman di 9-13 di october, e delegacion a bishita y asisti diferente reunion. E grupo a haya e oportunidad di reuni cu Comisario Europeo Jutta Urpilainen, kende ta encarga di e Directorate-General for International Partnerships (DG INTPA). Adicionalmente a cera conoci cu e DG INTPA Youth Unit y Ann Philipps kende ta Presidente di e Comision Ehecutivo di e Overseas Countries and Territories Association (OCTA). 

E delegacion a atende un sesion informativo n’e Comision Europeo, unda a ricibi informacion tocante e rol di e Comision Europeo den e Union Europeo. E grupo a atende sesion interactivo unda a informa di e posibilidad cu e hobennan na Aruba por solicita pa dentro e cuadro di educacion y formacion. 

Esakinan ta entre otro: DiscoverEU, Erasmus, European Solidarity Corps y e Blue Book Traineeship. Adicionalmente a haya informacion tocante e fondonan cu Aruba ta bin na remarca pa den e cuadro di e iniciativanan di Union Europeo, por ehempel e programa ‘BESTLIFE2030’. 

E bishita pa Brussel tabata uno fructifero. Durante e proximo aña, Aruba su representantenan lo sigui comparti informacion/oportunidad cu Union Europeo ta brinda p’e paisnan y e teritorionan ultramar.  

Pa mas informacion tocante e Overseas Countries and Territories Youth Network (OCT-YN), bishita e website di e Comision Europeo na Overseas Countries and Territories Youth Network (europa.eu) y e pagina di Instagram di OCT-YN Aruba na @aruba.octyn.

Cera conoci cu tur 25 miembro di e OCT Youth Network: Members of the Overseas Countries and Territories Youth Network (europa.eu).




Biblioteca Nacional lo tene su mercado di buki segunda mano
Pa tur amante di buki, biblioteca ta organisa su Mercado di Buki segunda mano di dia 6 pa dia 10 di november. Esaki ta pa un siman so na biblioteca publico na Playa y tambe sucursal San Nicolas. 

E mercado ta habri segun orario regular di biblioteca. Un bunita oportunidad pa busca den un cantidad grandi di buki pa algo interesante y diferente. Tin tesoro sigur sigur!

E bukinan ta bay na prijs di 1 florin pa buki. Bishitante por busca den un coleccion grandi di buki di tur topico. Tin algo pa tur gusto y interes. Pues, di 8:00 am pa 5:00 pm. Orario anochi na Playa ta dialuna y diaranson te 7:00 pm.  Biblioteca San Nicolas ta habri di 8:00 am pa 5:00 pm. Diamars y diahuebs di 1:00  pa 7:00 pm. Bo ta bon bini!




Galilea ta perdi
Famia di e herdershond yama Galilea ta den su buskeda. El a perde diadomingo mainta na Rooi Afo y pa banda di merdia a ricibi informacion cu a wak’e na altura di e rontode na Tanki Leendert banda di Cas Casuela. 

Ta un cacho colo bruin cu preto y e ta un cacho entrena. E cacho ta di un mucha cu ta autista y ta haya masha hopi su falta mes.

Si bo por a mira Galilea of sa algo di dje, por tuma contacto cu e famia na celular 5603376.




Netflix Data awor ta inclui
Digicel ta duna e clientenan multiple beneficio ora di activa un Prime Ultra Bundle di escogencia.

No solamente bo ta disfruta di Data Sin Fin cu un Prime Ultra Bundle, pero tambe Yamada Sin Fin pa cualkier number di Digicel y minuut extra pa cualkier number local. Sin lubida extra data pa Entretenimento pa entre otro Netflix, Surf Youtube, scucha bo lista musical faborito riba Spotifyik y Data pa Tik Tok.

Activa bo Prime Ultra Bundle awe mes via MyDigicel app.

Keda conecta ki ora cu ta y na unda cu ta!




Otmar Oduber:  Hues a pidi pa scucha Marisol Tromp e gañado di mas grandi
“Berdad semper lo vence maldad,” e politico (y sospechoso di husticia) a declara dilanti corte na final di e regiezitting di caso Flamingo. Dialuna tabatin e prome sesion unda cu a haci peticion y diahuebs mainta hues a anuncia e decision.

Cu e decision di Corte pa acepta mayoria di su peticion (di testigo) el a keda masha contento.

Pa cuminsa el a bisa cu e ta un persona cu semper a kere masha hopi den husticia. Pero e no por keda sin bisa cu loke ta pasando cu Ministerio Publico  no ta bon pasobra nan no ta imparcial. “Mi ta contento awe di mira cu despues cu Ministerio Publico no tabata di acuerdo pa scucha testigo; el a nenga tur hende y awe corte a bisa algo diferente.”

Loke Oduber ta cuestiona ta cu Ministerio Publico durante cuater aña a scucha tur sorto di testigo cu a duna declaracion cu ta atach’e y acus’e di cosnan contra ley, y awo cu e caso a yega corte no kier pa rechasa su peticionnan. Mas e hendenan cu nunca antes a wordo scucha pero si ta acus’e di a nombra e personanan aki politicamente. Nunca OM a scucha e personanan aki como testigo.

Tin cuater di e 31 testigonan acepta cu Oduber ta masha contento cu a bay di acuerdo pa scucha nan. Ta papia di tres funcionario di Cuerpo Policial di Aruba (Landsrecherche y RST).

Pa relato amplio lesa TREMPAN.




Setar lo rindi homenahe na 25 cancion clasico di carnaval di Aruba
Setar a presenta un projecto nobo diasabra mainta ‘Tribute to 70 years of Carnaval Music.’ Tur aña e compania estatal di comunicacion ta contribui grandemente na carnaval di Aruba, pero awor cu ta carnaval 70 cual ta algo otro den sentido cu e ta pone bo pensa kico tur a pasa durante e decadanan aki. Setar a bin cu e idea pa rindi homenahe na 25 cancion clasico di carnaval di Aruba den un evento cu lo tuma luga den januari 2024.

“Nos a pensa cu awor a yega ora pa nos duna homenahe na 25 cantica di carnaval, anto nos a pone 25 – y bo por pone cien mas – pero bo tin cu kies 25 cu den nos bista a cambia cada rato ki tipo di musica tabata tin den carnaval,” segun Roland Croes, director di Setar. E direccion musical pa e proyecto lo ta den man di musico Carlos Bislip. 

“Pa mi esaki ta un dream come true,” Bislip a expresa. Apesar cu e musico den su trayectorio y carera musical no tabata mucho ocupa den carnaval, prome cu esey el a aporta y contribui hopi, y te dia di awe tambe cu musica den carnaval semper den su curason. P’e ta un gran honor pa ta encarga cu esaki trahando cu henter e motor grandi di hendenan cu ta envolvi.

Pa loke ta bay ta e anochi mes di e evento, e ta bay ta un evento Gala, dus lo ta algo formal anto e fecha lo ta riba 5 di januari, na Renaissance Convention Center desde 8:30pm. Portanan lo habri 7’or y tickets ta obtenibel via pay.aw, cual ta e unico caminda cu por haya tickets awor, y benta a cuminsa diasabra 5’or di atardi. Tur hende lo bin wak e orkesta Big Band lidera pa Carlos Bislip, deleitando e publico cu e miho canticanan di carnaval cu a resona durante ultimo 70 aña.

Entrada lo ta $100 y cuponan ta limita pa e anochi aki mirando cu Renaissance Convention ta e lugar mas grandi cu nan por a haya pa organisa esaki. Asina mes e no lo ta bay ta suficiente mirando e interes grandi cu tin. 




Mistika Cork lo representa Aruba den ‘Starbucks Barista Championship’ na Costa Rica
Barista, Mistika Cork lo bay representa Aruba den loke ta un competencia internacional grandi ‘Starbucks Barista Championship’ cu lo tuma luga na Costa Rica e siman venidero. Mistika ta conta nos cu e ta bulando dialuna awor y cu e speransa di bin cu e titulo bek cas.

El a yega di purba su suerte dos biaha caba y ta bisa cu ‘e tercer ta e vencida’ anto awor e ta un soño haci realidad. “Pasobra semper mi a desea di expresa y demostra mas di tur loke nos ta haci.”

Mistika ta bisa cu aworaki e tin e oportunidad pa expone tur su experiencia den exterior y esaki ta algo hopi emocionante. Semper enfoca, semper teniendo na cuenta loke e cliente ta desea y nunca lubida cu danki na bo cliente bo t’ey, ta e recordatorionan cu ta mantene Mistika skerpi den su profesion. E ta kere den semper tin amor y pasion den loke bo ta haci y comparti bo conocemento y experiencia cu otro.

Mistika a cuminsa traha como barista tempo e tabata bay scol, part-time, y despues a dicidi di bay p’e full-time. Awor e ta den posicion di Supervisor na Starbucks, reconociendo cu poco poco el a crece y awor ta hopi contento di ta unda e ta.

PROGRAMA DI ACTIVIDAD

E participantenan lo yega dialuna na Costa Rica na unda nan lo haya un bon bini, y diamars lo bay over na un coffee tasting. E ta manera un presentacion na unda cu bo mester presenta un koffie y tambe comparti bo conocemento. Bo lo tin cu splica e historia tambe di e koffie cu bo lo bay presenta.

Riba diaranson participantenan lo conoce e hacienda grandi di Starbucks na Costa Rica anto e competencia riba su mes lo ta riba diahuebs. Aki nan lo tin cu presenta tres bebida, cual ta un flat white cu lechi regular, otro cu non-dairy milk, pasobra lechi non-dairy no ta hopi facil pa steam. Y pa bo traha un arte den dje ta un poco dificil.

Finalmente e participantenan mester presenta un bebida cu bo mes a crea, un bebida personalisa. Mistika lo presenta su receta unico Cinnamon Delight. Despues di esaki, si bo pasa over na e siguiente ronda, bo tin mas bebida pa bay traha y presenta dilanti huradonan.

“Mi kier gradici na prome luga ful ful mi staff y team cu mi tin para mi tras, cumisando te ariba te na mas abao, semper nan tabata para mi tras, sostene mi, y tambe na mi clientenan cu danki na nan mi ta unda mi ta.”

Mistika ta conseha pa semper corda pa kere den bo mes. Unabes bo tin confiansa den bo mes, tur cos ta bin automaticamente.

Tocante Starbucks

Jerry Baldwin, Zev Siegl y Gordon Bowker a funda Starbucks dia 30 di maart 1971 na Seattle, na Merca. Starbucks ta e cadena di “coffeehouse” mas grandi di mundo. Na november 2021, e compania tabata conta 33.833 tienda situa den 84 pais. Ta bon pa menciona cu 15.444 tienda ta situa den e continente Mericano. E ta conoci pa su productonan deriva di koffie, ‘refreshers’, te, productonan horna y sandwich. Ademas di bebida y alimento, hopi tienda ta ofrece producto oficial di Starbucks, manera mugs, tumblers, glas y varios producto di koffie pa por prepara na cas mes of na trabou.

Starbucks na Aruba

Aki na Aruba nos conoce cinco tienda di Starbucks, situa na Renaissance Marketplace, na Renaissance Mall, na Paseo Herencia Mall, den lobby di Aruba Marriott Resort & Casino y den Gloria. E prome Starbucks a habri dia 22 di november 2009 den Renaissance Marketplace. Awendia Starbucks Aruba ta domina e mercado di coffeehouse, ta emplea 60 asociado cu diariamente ta atende hopi cliente. Starbucks Aruba & Corsou ta un compania bou di e hala di Renaissance Wind Creek y ta bou maneho di Wanda Broeksema.




Mambo Jambo Sin limite: Un anochi di dushi taco, tequila y vibracion Latino
Mambo Jambo, e curason di e bida nocturno Latino, ta invita bo na bin join un experiencia inolvidabel riba diahuebs, 30 di november. Prepara bo mes pa un anochi excepcional yen di dushi taco, bebidanan refrescante y e ritmonan cu ta defini e spiritu di Mambo Jambo.

Taco Platter Extravaganza:

E biahe culinario ta cuminsa cu  famoso plato di taco di Mambo Jambo. Scoge entre un suculento taco di carni, dushi shrimp of un galiña sabroso. Tur esaki acompaña di un dushi pico de gallo, awacati cremoso y dushi keshi. Cu solamente 20 dollar, e plato exkisito aki ta priminti un sinfonia di sabor cu ta transporta bo paladar pa otro haltura.

Delicia di bebida henter anochi

Segun e anochi ta bay ta pasando, Mambo Jambo ta mantene e animo halto cu bebidanan special iresistibel. Saborea Margaritanan pa solamente 5 dollar, disfruta di un audaz Jose Cuervo Blanco Shots pa 7 dollar of bin cu bo amistadnan pa e Corona Bucket deal, un ganga di 35 dollar, unda cu cumprando un cinco cerbes bo ta haya un cerbes gratis.

Baila rib’e ritmo Latino

For di 10:00pm te cu mey anochi, laga e ritmonan di musica Latino, dirigi pa e talentoso Abelardo, guia bo anochi. E pista di baile ta cobra bida, creando un ambiente di celebracion y diberticion puro. Mambo Jambo ta transforma su mes den un paraiso unda cu e fusion di musica y movimento ta bira un experiencia pa recorda.

Tradicion festivo mensual:

Marca riba boso kalender cu Mambo Jambo ta sigui prepara e escenario pa un fiesta sin igual. E edicion aki ta programa pa diahuebs dia 30 di november y ta priminti un continuacion di e energia vibrante y e placernan sensorial cu ta defini e atractivo unico di Mambo Jambo. Pa mas informacion, bishita www.mambo-jambo.com




Test medico gratis diasabra awo pa pueblo
Diasabra awo, 18 di november lo tuma luga un evento gratis p’e pueblo di Aruba. Aki ta caminda cu por haci bo chekeo medico sin ningun costo. E ta den cuadro tambe di 75 aña di existencia di Lions Club. Gerardo Figaroa ta miembro di Lions Club y ta encabesa e comision cu ta yuda organisa e evento aki hunto cu Xavier University.

E evento lo tuma na Xavier University situa den Santa Helenastraat. Por haci diferente test medico sin ningun medico. Tur cos ta cuminsa pa 9:00 am y a termina pa 1:00 pm. Lo tin un algo di bebe y come gratis pa tur cu presenta.

No ta prome biaha cu Lions Club ta organisa tipo di evento asina. Nan tin un bon relacion di trabou cu Xavier University. E bon di e dia aki ta cu bo ta haya bo resultado di biaha. E no ta solamente pa hende grandi sino pa mucha tambe. Por pensa riba testnan di sucu, sanger y mucho mas. E studiantenan di Xavier lo ta esunnan encarga pa haci e testnan cu e personanan cu presenta riba e fecha aki.

Lo tin diferente stand pa ricibi informacion relaciona cu Bo salud. E ta necesario pa papia tambe riba diabetes, lo enfoca riba e tema aki mirando e cantidad di persona diabetico cu tin riba nos isla. Ta importante pa enfoca riba e prevencion y no ora baca hoga caba.  




Banco Central: Rendimento solido di sector turistico ta sigui y a pusha crecemento economico
Banco Central di Aruba (BCA) a publica awe e “State of the Economy” pa e di dos kwartaal di 2023. E publicacion ta contene un sinopsis y analisis di e desaroyonan economico riba nivel nacional y internacional. E aspectonan mas destaca di e publicacion ta presenta aki bou.

Den e di dos kwartaal di 2023, turismo un biaha mas ta e motor principal tras di crecemento economico, aunke a cuminsa duna señalnan inicial di normalisacion pre-pandemico den e di dos kwartaal di 2023. Durante e prome seis lunanan di 2023, mayoria di e indicadornan turistico a realisa un mehoracion compara cu e mesun periodo di 2022 (Tabel 1). E cantidad di bishitante “stayover” a expande cu 15,6 porciento di januari pa juni 2023 compara cu e mesun periodo den e aña anterior. 

Sinembargo, e crecemento fuerte den e prome kwartaal di 2023 (+31,3 porciento compara cu e prome kwartaal di 2022) a nivela den e di dos kwartaal di 2023 (+3,3 porciento compara cu e di dos kwartaal di 2022). Na su turno, e industria hotelero a raporta un grado di ocupacion cu a crece te na 79,3 porciento den e prome seis luna di 2023, compara cu 71,1 porciento durante e mesun periodo di 2022. 

Ademas, e tarifa pa camber a subi significantemente (+15,0 porciento), mientras cu e duracion promedio di estadia a baha di 7,2 anochi pa 7,1 den e prome mita di 2023 compara cu e mesun periodo di 2022. Consecuentemente, entrada pa camber a expande cu 28,2 porciento. Siguiendo e desaroyonan menciona aki riba, entrada turistico a aumenta cu 22,5 porciento den e prome mita di 2023.

Durante e prome dos kwartaal di 2023, mayoria di indicador di consumo a mustra un mehoracion den condicion economico (Grafico 1). Entrada di BBO y BAVP ademas di impuesto riba mercancia a expande debi na mas actividad economico, prijsnan mas halto, y e subida di 1,0 porciento den e tarifa di BBO entrante 1 di januari 2023. Ademas, e cantidad di relacion di empleo registra na SVB a avansa cu 5.1 porciento, indicando un mehoracion den mercado laboral, consistente cu e prestacion nota den e sector turistico. 

Data for di e banconan comercial local ta confirma e crecemento observa den demanda domestico, considerando cu e cantidad di transaccionnan di I-Pago, y e cantidad y balor di fiansa nobo na e consumidor a aumenta compara cu e prome dos kwartaal di 2022.

Durante e periodo di analisis, e indicadornan relata na inversion a sigui refleha un resultado mixto. E indicadornan di credito comercial a mustra un caida, mientras indicadornan di importacion y permiso a crece compara cu e mesun periodo di 2022. Data procedente di e “Business Perception Survey” (BPS) di BCA ta den mesun liña cu e indicadornan di credito, teniendo na cuenta cu nan tampoco a mustra optimismo den inversion. 

Consecuentemente, den e prome dos kwartaal di 2023, e Indice di Inversion a mengua te na 105,0, bahando for di 105,9 registra den e prome dos kwartaal di 2022. Aunke e respondentenan a indica cu e clima actual di inversion a mehora, e proporcion di negoshi cu plan di inversion den e proximo diesdos luna a cay compara cu e mesun periodo di 2022.

Durante e prome mita di 2023, inflacion midi riba un promedio anual a cuminsa disminui despues di a alcansa su punto maximo na april 2023, esta 6.3 porciento. Inflacion midi riba un promedio anual a yega 5,9 porciento na juni 2023. E presion inflacionario pa gran parti a origina di e componente di vivienda (despues di e subida den tarifa pa utilidad den augustus y september 2022), transporte, y cuminda y bebida no alcoholico. Di otro banda, inflacion (“core”) riba un promedio anual – kitando e efecto di cuminda y energia – a alcansa 2,3 porciento na fin di juni 2023, subiendo for di 1,5 porciento na fin di juni 2022.

Pa cu balansa di pago, transaccionnan internacional registra via banconan comercial a ocasiona un salida netto di divisa di Afl. 106,3 miyon durante e prome mita di 2023 (Tabel 2). E cuenta financiero a primordialmente causa e resultado aki, como cu ta observa un salida netto di divisa den e cuenta aki di Afl. 379,6 miyon durante e periodo di analisis. Esaki a wordo causa primordialmente pa un refinanciamento door di sector priva di un debe procedente di exterior riba mercado local. 

E entrada netto di divisa den e cuenta coriente, relata na servicio turistico, no por a mitiga e deficit den e cuenta financiero completamente. Ademas, e cuenta capital a registra un salida netto di divisa mientras cu “articulonan no clasifica” a nota un subida durante e prome dos kwartaal di 2023.

Na fin di juni 2023, e posicion financiero, riba base di cash, di Gobierno di Aruba a mehora basta. A registra un surplus di Afl. 133,2 miyon, compara cu un deficit di Afl. 16,8 miyon un aña prome. Locual a cambia e direccion positivo di finansa publico ta un subida den entrada, cu tabata parcialmente mitiga pa e gastonan mas halto. Ademas, entrada di gobierno a surpasa e nivel registra durante e prome mita di 2019.

Data riba debe di gobierno ta mustra cu esaki a baha te na Afl. 5.633,1 miyon na juni 2023,for di Afl. 5.717,6 miyon den december 2022. E caida aki tabata consecuencia di menos debe internacional y local, mientras cu e debe cu gobierno di Hulanda pa sosten di likides no a cambia, esta Afl. 915.5 miyon compara cu december 2022. Gobierno su debenan a keda riba e nivel pre-pandemico di Afl. 4.318,9 miyon (K4 2019), subrayando e efecto grandi di e pandemia riba e debe gubernamental. 

E combinacion di un crecemento di e Producto Domestico Bruto (PDB) cu reduccion den debe a baha e proporcion entre debe y PDB te na 90,4 porciento na juni 2023, señalando un contraccion di 8,1 punto di porcentahe compara cu December 2022.

E publicacion completo ta disponibel riba BCA su website (https://www.cbaruba.org/document/state-of-the-economy).




Buleria ta cla pa Aruba Caiso  & Soca Monarch 2024
Diahuebs 9 di November Buleria ta cla pa participa den loke ta e Aruba Caiso & Soca Monarch 2024, den boca di pueblo miho conoci como Calypso & Roadmarch contest. Buleria lo ta banda number cuater, y nan ta subi stage cu cinco participante; Jair”Buddylove” Vesprey, Oyemaiky, EK, Rocco, tambe Chayo. E invitacion ta bay na pueblo di Aruba pa t’ey hunto cu e gang diahuebs anochi na The Venue. Por sigui e Live via Facebook di Stichting Musica tambe.PREPARACION“E preparacion a bay master,” segun Jair “BuddyLove” Vesprey. Buleria a cuminsa for di fin di luna di october caba, trahando riba e piesanan un pa un. E aña aki tin dos categoria den e festival: E groovey, cual ta e soca un poco mas rustig y bailabel, anto tin e power soca cu ta poco mas lihe y contagioso pa baila y move tiki mas dushi na e ritmo. E aña aki Buleria a cuminsa trempan, Buddylove a purba haci algo diferente tambe pa medio di skirbi su propio letranan cu ayudo di su tata Easy B, Galloway Jr y tambe Ataniro. E areglo a keda den man di productor Rygel Isabella cu ja caba for di tempo Buddylove a drenta Buleria seis aña atras, Rygel tabata t’ey stabil. E team no a cambia, a keda mesun cos.

Rygel a yuda Buddylove cu su groovey y su power soca, Oyemaiky tambe pa su groovey y power soca, manera tambe EK mescos.  “E aña aki mi ta kere lo ta un exito mas grandi, nos ta hopi bon prepara y Buleria ta bay ta sende sende mes den e competencia,” Rygel Isabella ta expresa.

PIESANANBuddylove lo trece dos piesa, e groovey cu yama Can’t Take It, hunto cu e power soca cu yama Early Morning. E tema Can’t Take It ta un Groovey cu tin Buddylove ful su curason domina, ta algo completamente nobo, dushi, cu un ritmo cu bo lo scucha e guitara patras cual lo hiba bo leu.  “Ora bo bay riba Cayanan di Aruba, bo lo bay recorda mi,” segun Buddylove ta comenta. E letranan ta algo bunita, un feel good soca, pa recorda tur hende cu cada un di nos ta unico cu nos propio Zjeito cual ta haci nos autentico. “E bunita ta cu nos ta busc’e, nos ta haya e proposito ey anto nos tin cu bras’e. Cu bo ayudo nos lo haci’e grandi. Un parti masha chikito mes cu mi lo kier pa abo canta hunto cu mi ta bisa ‘ulele’ y mi kier bo cant’e pa mi ora e momento yega.”E power soca yama Early Morning y ta algo cu nos ta custumbra cu ne e anochi prome cu Jouvert Morning unda tur hende ta riba caya den preparacion for di trempan diabierna. Basicamente esey ta e idea tras di e piesa, locual ta pasa prome, durante y despues di parada di Jouvert. Buddylove: “Anto locual cu ta mas importante ta cu bo no tin cu worry kico mi ta haci, mind yo’ business!”




Diaranson Campeon tin filet, mochi di Pargo, Dorao y Cora di Plato
Nada mas dushi cu habri bo diaranson ta come pisca fresco. Campeon tin diaranson filet di Brazie na 40 florin. Tambe tin pisca cora di plato. Na mochi por haya Pargo y Dorao. 7:30 am Campeon ta habri pa pueblo. 

Tambe tin pastechi cu kroket y hamburger cu ham and egg. Banana pa hasa y siboyo pica tempera pa saborea cu e pisca tey na Campeon. Pandushi cu Driguidek tambe tin fresco horna na cas. Ta wardabo yega pa e saco cu pisca fresco.




Actividad pa conmemora Dia Internacional di Derecho di Mucha
E aña aki ta di seis aña cu Comision Vision Pedagogico ta organisa e Siman di Lantamento di Mucha combina cu e Celebracion di Dia Internacional di Derecho di Mucha. E comision ta consisti di diferente instancia trahando ariba tereno di lantamento di mucha manera: Tienda di Educacion, Fundacion Respetami, Fundacion pa Nos Muchanan, Wit Gele Kruis y Departamento Asunto Social conhuntamente cu Ministerio di Husticia y Asunto Social y Comision Derechonan di Mucha. Durante e siman aki tin diferente actividadnan di diferente organisacion cu por wak mira e kalender.

Lo duna atencion special na articulo 31 di Derechonan di Mucha e aña aki. E articulo ta pone enfasis riba e derecho di un mucha pa tin tempo liber y di por tin tempo pa hunga ariba un forma recreativo. Pa medio di nos actividad nos kier stimula e hungamento sano y pafo pa tur e muchanan. 

Nos kier haci un invitacion na henter comunidad, vooral nos muchanan pa diasabra 18 di november, bin celebra e dia importante aki na Carnival Village, San Nicolas. E orario lo ta di 3:00pm te cu 7:00pm.

Rib’e dia aki lo tin diferente actividad, manera 

• Dino jump, Carousel, Roulette, 

• Rollerskating, Hotwheels, diferente wega, Facepainting 

• Free popcorn, raspao y cotton candy pa tur muchanan cu jega tempran

• Lo tin show di grupo di baile Dazzling group, un grupo di karate y tambe show di cacho Fluffy Paws. 

E actividad aki lo ta combina cu e marcha di nos muchanan, “Marcha pa nos derecho” cu lo sali 3or di atardi for di YMCA San Nicolas y lo cana den e cayanan di San Nicolas y termina na Carnaval Village.

Diferente instancia di e Comision Vision Pedagogico lo t’ey pa combersa y ofrece sosten na e mayornan cu cualkier pregunta ariba tereno di lantamento di mucha. E kiosconan di Carnaval Village lo tin nan dushi cuminda na benta pa tur e mayornan. 

E comision kier gradici Cede Aruba, Departamento Asunto Social y Gobierno di Aruba pa sostene e celebracion aki. Nos ta invita e comunidad en general specialmente nos muchanan pa bin celebra e Dia di Mucha aki!

Pa mas informacion pa participa por yama Centro pa Hoben y Famia na 5281200.




Programa di Certificacion Aruba: Halsando experiencia culinario a traves di excelencia
Drentando den un esfuerso transformado, e Programa di Certificacion di Aruba, hunto cu Openbare Avondleergangen (OAA) y Aruba Food & Beverage Association (AF&BA), ta presenta un proyecto piloto innovador Beroepsbegeleidende Leerweg (BBL).

Adapta n’e aspirante y profesionalnan, e iniciativa ta enfoca riba e formacion inicial di “Assistent horeca, voeding of voedingsindustrie” (crebo no. 25742),

Devela e nificacion di BBL:

Den e proyecto piloto unico aki, e participantenan ta drenta den un formato di un MBO-opleiding structura. Dos dia di instruccion teoretico ta complementa cu cuater dia di les practico experimental. E combinacion di strategia aki no solamente ta comparti conocemento, sino cu ta cultiva un comprension profundo di e aspectonan di e veld scogi.

UN VISION PROFUNDO DEN CUADRO EDUCATIVO

E programa “Assistent horeca, voeding of voedingsindustrie,” di nivel MBO1 (ABO 1), ta bay mas leu cu e educacion convencional den klas. E ta atende un plan di estudio completo cu ta compronde e asignaturanan generico, profiel fundacional, evaluacion practico (Proeve van Bekwaamheid (BPV)) y modulonan optativo pa un enseñansa specialisa.

VERSATILIDAD DI E PROFESIONAL CULINARIO

E participantenan den e programa ta prepara pa traha den e diferente sectornan, manera e produccion di alimento, hoteleria, benta por menor di producto fresco, etc. For di e establecimento di haute cuisine p’e empresanan di servicio rapido, nan ta ekipa pa prospera den un serie di ambiente dinamico.

EXPERIENCIA PRACTICO PA DOMINA MUNDO REAL

Un componente fundamental di e programa t’e periodo di Practica Empresarial (BPV), caminda cu e participantenan ta integra a la perfeccion e conocementonan teoretico den e aplicacion di practica. E experiencia aki ta garantisa cu no solamente nan ta compronde e materia di e industria, sino cu nan ta experto den nan aplicacion riba e escenario di mundo real.

EXCELENCIA CULINARIO ARTESANAL

E “Assistent horeca, voeding of voedingsindustrie” ta lanta no solamente como un figura di apoyo, sino como parti integral di e proceso di creacion culinario. Ya sea den un cushina druk of den un panaderia, su papel ta bay mas leu di e asistencia: ta trata di contribui n’e arte di gastronomia.

CELEBRACION DI GRADUACION Y COMIENSO DI E ACTIVIDADNAN PRACTICO

Mientras cu e graduadonan aki ta embarca den e fase practico di nan biahe culinario, nos ta aplaudi nan compromiso y nos ta destaca nan conocemento cultural adicional adkiri durante e programa di 9 siman di e Fundacion Aruba Excellence. E temanan trata ta inclui naturalesa y e hendenan di Aruba, cultura, e simbolonan nacional, e percepcion intercultural, e structura politico, turismo, e caracteristicanan, e servicio caluroso, e desaroyo sostenibel  y e historia industrial. E combinacion di e elementonan cultural aki cu e habilidadnan culinario, ta posiciona nan como profesional, completo y cla pa tin un impacto significativo den e sector di alimento y bebida. Dia prome di november, e participantenan a ricibi nan certificacion, cu ta marca e finalisacion di e fase teoretico.

A PASA P’E FASE PRACTICO

Durante e proximo 12 lunanan, e participantenan lo drenta den e fase practico di e programa, adkiriendo experiencia practico den establecimento di renombre manera Aruba Wine and Dine Hospitality Group, Amsterdam Manor Beach Resort, Driftwood Restaurant, Dushi Hospitality Group, La Cabana Beach Resort Aruba, Linda’s Dutch Pancakes y Peanuts Restaurant.

TA SPERA NOS UN ODISEA CULINARIO

Durante e aña siguiente, e entusiastanan aki di cushina lo somete na un variedad amplio di experiencia den varios cushina, perfeccionando nan habilidad manera ta indica den e programa. E periodo aki no solamente ta nifica un trabao, sino tambe un biahe profundo di crecemento profesional y dominio culinario.

RECONOCEMENTO N’E PIONERONAN CULINARIO

Mientras e aspirantenan na profesional culinario ta drenta den e biahe enrikecedor aki, nos ta elogia nan dedicacion, ta aplaudi nan logro y anticipa e excelencia culinario cu sin duda lo aporta n’e sector. Nos ta felicita nan pa nan logro y nos ta expresa nos gratitud n’e Fundacion Aruba Excellence y OAA p’e iniciativa transformado. Salud n’e participantenan mientras cu nan ta pasa p’e siguiente nivel di nan carera.




Test medico gratis diasabra awo pa pueblo
Diasabra awo, 18 di november lo tuma luga un evento gratis p’e pueblo di Aruba. Aki ta caminda cu por haci bo chekeo medico sin ningun costo. E ta den cuadro tambe di 75 aña di existencia di Lions Club. Gerardo Figaroa ta miembro di Lions Club y ta encabesa e comision cu ta yuda organisa e evento aki hunto cu Xavier University.

E evento lo tuma na Xavier University situa den Santa Helenastraat. Por haci diferente test medico sin ningun medico. Tur cos ta cuminsa pa 9:00 am y a termina pa 1:00 pm. Lo tin un algo di bebe y come gratis pa tur cu presenta.

No ta prome biaha cu Lions Club ta organisa tipo di evento asina. Nan tin un bon relacion di trabou cu Xavier University. E bon di e dia aki ta cu bo ta haya bo resultado di biaha. E no ta solamente pa hende grandi sino pa mucha tambe. Por pensa riba testnan di sucu, sanger y mucho mas. E studiantenan di Xavier lo ta esunnan encarga pa haci e testnan cu e personanan cu presenta riba e fecha aki.

Lo tin diferente stand pa ricibi informacion relaciona cu Bo salud. E ta necesario pa papia tambe riba diabetes, lo enfoca riba e tema aki mirando e cantidad di persona diabetico cu tin riba nos isla. Ta importante pa enfoca riba e prevencion y no ora baca hoga caba.  




Suspension den Serlimar pa investigacion andando
Un empleado di Serlimar di inicialnan M.R. a haya notificacion cu e ta suspendi pendiente investigacion. E ta un hefe tin dos empleado den maneho bou di dje. E dos coleganan no mag di tin contacto cu nan hefe suspendi. Tur ta traha den mesun seccion. 

Ta trata di e seccion di trucknan cu ta recohe sushi, bakinan domestico y tambe e seccion di limpieza cu ploegnan. Minister ta na altura di e suspension y a confirma cu algo a pasa y cual motibo e directora a tuma e paso ey. Minister mes tin hopi confiansa den e hunta di supervision y e mes no ta mete den e maneho. 

Lo sigui busca mas informacion pa asina saca afo kico ta e sospechonan cu tin cu a yega na suspension. Den un circulario manda a informa e trahadonan di Serlimar riba e suspension.




Pa un bida saludabel: Diadomingo tin e di seis Diabetes Run & Walk
Diadomingo awo, dia 12 di november, ta tuma luga e di seis edicion di e Diabetes Run & Walk. E di seis edicion di Diabetes Run & Walk lo tuma luga na Botica Eagle unda participantenan lo ta coriendo hunto pa recauda fondo pa Jump18.

Franz Sydow, organisado di Diabetes Run, a splica cu esaki ta di seis bes nan ta organisa e careda aki. Ta organisa e evento aki cu e meta pa conscientisa e pueblo di Aruba riba e problema grandi cu tin cual ta diabetes. E enfermedad aki ta uno hopi grandi aki na Aruba. E informacion di averahe mundial di diabetes ta cu diesseis porciento di poblacion tin diabetes.

Tur persona tin hende cercano, familiar cu ta bezig cu e problema aki y door di e careda a logra conscientisa pueblo cu mester tin un cambio. Un cambio unda tin un poblacion mas saludabel.

Dokter Jamiu Busari, lider di proyecto Jump18, a splica cu e motibo p’e evento aki ta pa trece mas atencion riba un bida mas saludabel. Nan ta mira n’e hubentud, mucha, di e isla tin sobrepeso y e ta un problema cu ta aumenta. Diabetes ta un consecuencia di sobrepeso y obesidad entre e hobennan, y si no haci nada dentro di algun aña por mira cu hende no tin problema di diabetes so pero hipertension tambe lo aumenta riba e isla.

Danique Lande, case manager y coordinador di grupo di Jump18, a splica cu nan ta un organisacion cu ta traha cu muchanan entre cuater cu diesocho aña. E hobennan ta inscribi cerca Jump18 y pa seis luna largo nan ta volg un programa. Nan ta haci ehercicio tres bes pa siman, ta haci tayer, e hobennan ta siña di nutricion y hopi mas. Durante e programa nan ta siña hopi cos, y un bes pa luna e hobennan ta bay na e kinderpolie. Aki nan ta pasa cerca un dietista, case manager y dokter di mucha.

Emilane Geerman, mercadeo di Royal Aruba Aloe, a splica cu nan ta contento y orguyoso di forma parti un biaha mas n’e di seis Diabetes Run & Walk 2023. Royal Aruba Aloe ta enfatisa y ta haya cu ta sumamente importante no solo como compania pero como comunidad tambe pa trece mas conscientisacion. Incluso conscientisa e comunidad e casonan di diabetes na Aruba.




CAO Horacio Oduber Hospital 2023 – 2025 ta un realidad!
Awe, 3 di november 2023, Hunta di Directiva hunto cu e team di negociacion di HOH y ABV ta hopi orguyoso di por anuncia cu pa prome biaha desde 2018 e partidonan a yega na un acuerdo riba un cao. E cao tin un duracion di 3 aña y ta di 1 di januari 2023 te cu 31 di december 2025.

Riba 2 di november 2022 team di negociacion di cao di HOH hunto cu ABV a start cu e negociacionnan di cao. Na momento cu a start cu e negociacionnan ainda e reduccion den cuido tabata na vigor cual tabatin influencia riba e negociacionnan. Team di negociacion, cu ta consisti di representanten di ABV y tambe di HOH a firma riba 19 di april 2023 un acuerdo di negociacion unda a establece un acuerdo provisional riba e condicionnan di trabou financiero. 

Esaki den espera di e acuerdo entre e partidonan riba e revision y actualisacion di e texto di cao pa cu e cambionan den e codigo civil y tambe un posibel uniformidad den e condicionnan di trabou despues di e fusion entre Stichting Ziekenverpleging Aruba (SZA), Fundacion Servicio Laboratorio Medico Aruba (FSLMA) y Stichting Bloedbank Aruba (SBA). Na mei 2023 a stop cu e reduccion den cuido cual a duna oportunidad pa asina termina cu e negociacionnan. 

Hunta di Directiva hunto cu e team di negociacion di cao di HOH y ABV a dicidi di otorga un signing bonus pa tur empleado di HOH. E motibo tras di signing bonus aki ta cu despues di 5 aña a logra sera un CAO cu tin un duracion di 3 aña cu ta un logro grandi desde 2018.

E puntonan di mas importante cu a negocia ta ahustacion di inflacion riba e salarionan cual lo subi cada aña calendario durante e duracion di e cao aki. Tambe e pago di e periodiek anual y loyaliteitsbonus a ser reanuda na aña 2023 bou di e condicion cu desde 2023 e pago aki lo sosode un biaha pa aña na luna di juli. Tambe e pago di e gratificacion di fin di aña ta wordo reanuda na 2023.

Pa por rebaha/ pone un fin na loke ta ausencia door di enfermedad (AO) ta introduci na aña 2023 un recompensa den forma monetario cada kwartaal desde 1 di januari 2023.

Tambe e partidonan a traha riba ahustacionnan den e texto di cao y e actualisacion di e texto pa cu cambio den e codigo civil. Pa splica mas tocante e cambionan aki lo bay tin sesionnan di informacion pa asina tur empleado cera conoci cu contenido di e cao nobo aki.

Un bes mas di parti di Hunta di Directiva danki na e team di negociacion di HOH y ABV pa tur nan esfuerso y HOH completo pabien cu e logro grandi aki!




Historia di caso flamingo
Na luna di mei di aña 2022 a detene Otmar Oduber, ex-minister di infrastructura durante Gabinete Wever-Croes I. A invit’e pa presenta na oficina di Landsrecherche y ey a deten’e. A inform’e cu Ministerio Publico tin un total di ocho acusacion contra dje, cu ta encera corupcion, tumamento di placa bou mesa, falsificacion di documento, mal uzo di poder como minister, fraude y mas. Despues Ministerio Publico a clarifica cu actualmente ta sospech’e solamente di lo tabata envolvi den iregularidad di otorgamento di tereno comercial erfpacht den e periodo di 2017 te cu 2019.

E DEMAS DETENCIONNAN

Aisha Esser

Relaciona cu e desaroyo di e caso Flamingo, a detene Aisha Esser dia 2 di maart 2022 como e prome detencion den caso Flamingo. Dia 11 di maart 2022 Esser tabata bek den libertad. Esser a traha cu varios politico for di tempo di ex-minister Tico Croes di AVP (ruman di Fito Croes). Despues el a sigui cu Otmar Oduber den AVP y consecuentemente cu e mesun politico ora cu el a lanta su propio partido, esta POR. Ta sospech’e di a tuma placa bou mesa, den forma di soborno, durante su trabou entre 2017 pa 2019 como coordinador di ex-minister Otmar Oduber.

Fito Croes

Dia 7 di maart 2022 a detene Humphrey Croes, conoci como Fito, tambe den e caso di Flamingo. A realisa entrada hudicial na su cas na Kurimiauw como tambe na su negoshi Cas Bon y a confisca un cantidad di documento. Despues di un siman, dia 14 di maart 2022, Croes a sali liber. Ta sospech’e di soborno, pues ‘omkoping’. Durante cu e tabata deteni Landsrecherche a realisa varios interogacion maratonico.

Fito Croes no ta un desconoci den comunidad. Hunto cu su rumannan nan ta maneha varios proyecto di cas y condomonio, manera Cas Bon, Malmok Properties, Gold Coast, O Condominiums y mas. E tabata man drechi di su ruman, dr. Tico Croes, tempo cu e tabata den politica (AVP). Cu salida di Tico, e participacion activo di su famia den politica a disminui casi por completo. P’esey pa hopi e detencion di Fito Croes a bin di sorpresa.

Na september 2023 Ministerio Publico a yega na un “deal” cu Fito Croes pa e paga un multa di 25 mil florin y ta lag’e for di e caso penal. El a acepta e proposicion aki tambe.

Jeandrick Oduber

Dia 26 di april 2022 a detene Jeandrick Oduber (yiu mayo di Otmar Oduber) sospecha di “oplichting” y a interog’e na oficina di Landsrecherche. Tres dia despues, pues dia 29 di april 2022, Jeandrick a recobra su libertad.

INVAL FLAMINGO

Dia 24 di juni 2020, a tene inval na dos cas di ex-Minister Otmar Oduber, na Pavia y den Gold Coast. Aki a confisca documento, laptop, computer y tur otro material cu por uza como evidencia den e investigacion. A drenta oficina di dos compania y cas di e doño di compania. 

CASO FLAMINGO

Procurador General a duna Landsrecherche ordo na september 2019 pa cuminsa e investigacion aki relaciona cu informacion cu Ministerio Publico a ricibi di Cuerpo Policial di Aruba. E investigacion ‘Flamingo’ ta dirigi primordialmente riba iregularidadnan den otorgamento di terenonan comercial di erfpacht den e periodo di 2017 pa 2019. A investiga si un of mas compania a logra obtene incorectamente (un opcion) riba terenonan di erfpacht den e periodo di november 2017 pa december 2019. Y den esaki a investiga tambe e eventual rol di ex-minister Otmar Oduber.

Tocante Otmar Oduber

Pa casualidad na september 2019, na mes momento cu e caso Flamingo a start, cu Otmar Oduber a anuncia su retiro como minister y for di politica. El a bisa cu ta pa motibo personal y salud. El a lanta su mesun negoshi y a start entre otro cu Bochincha Bar & Restaurant.

Desde November 2017, Otmar Oduber a ocupa e puesto di Minister di Desaroyo Teritorial, Infrastructura y Integracion. El a bira e prome mandatario di pais Aruba cu a sinta tres termino sigui tras di otro, Gabinete Mike Eman I, Gabinete Mike Eman II y Gabinete Wever-Croes I.

Otmar Oduber a aparece pa prome bes riba lista politico na aña 1997 cu Partido AVP y na december 2016 a funda su mesun partido, Pueblo Orguyoso y Respeta (POR). 

Den nan prome eleccion na aña 2017, combinando forsa entre Otmar Oduber (AVP), Marisol Lopez (MEP-AVP) y Andin Bikker (MEP-PDR), e partido di 29 candidato a logra 5531 voto, bon pa dos asiento y bira yabi pa Gabinete Wever-Croes I. Nan tabata motibo cu por a crea e coalicion y tabata motibo cu gobierno a cay tambe, debi na investigacion pa fraude cu placa di Parlamento.

Voto individual:

Eleccion 1997 – AVP – 555 voto ↕

Eleccion 2001 – AVP – 313 voto ⬇

Eleccion 2005 – AVP – 918 voto ⬆

Eleccion 2009 – AVP – 1647 voto ⬆

Eleccion 2013 – AVP – 4008 voto ⬆

Eleccion 2017 – POR – 1808 voto ⬇

Otmar Oduber a pasa un periodo cera den KIA y a bringa Ministerio Publico pa hopi tempo. Ya ta cuater aña caba cu e ta sospechoso sin por defende su mes dilanti un hues imparcial. E ta sinti cu a cuminsa castig’e prome cu conden’e. Door di e investigacion a atacha su nomber, su carera politico y banco a cera su cuenta, stroband’e di haci negoshi. Algun luna atras el a anuncia cu e ta regresa den politica cu su mesun partido.

Conclusion:

Caso Flamingo a start na september 2019 y a dura mas di cuater aña pa yega corte, te na november 2023. Ainda e tratamento lo no cuminsa, awo ta “regiezitting”. Na inicio a papia di 23 sospechoso pero na corte a cita solamente cinco. Tabatin ocho acusacion na inicio contra Otmar Oduber, pero den corte fiscal a yega cu solamente tres. E investigacion ta relaciona cu supuesto iregularidadnan den otorgamento di terenonan comercial di erfpacht den e periodo di 2017 pa 2019. 




Alex Beddo ta roga pa ayudo: Tin hopi tempo ta warda pa drenta cas di anciano
Alex Beddo t’un ciudadano preocupa. E ta biba na Esso Heights A52. For di algun tempo caba el a pidi Sociale Zaken pa yud’e p’asina e por ricibi un otro luga di biba.

Actualmente e ta bibando su so y no ta mucho tempo cu nan a kita un band’i pia for di dje. Su situacion financiero no ta esun di mas miho, pa cual mescos cu hopi, e placa no ta yega. Ta dificil pa e placa yega te fin di luna. E ta pidi sosten di comunidad pa yud’e. Locual ta su peticion mas grandi, ta cu, el a pidi sociale zaken for di algun tempo pa por yud’e pa e bay den un cas di anciano. Pero Beddo tin hopi tempo ta warda y e kier pa ayudo yega cu hopi pura.

Casi e no por move, ta amigonan sa yud’e p’asina pone den rolstoel pa e por bay tuma aire pafo di cas. Pero gran parti di dia e ta pas’e riba cama, mirando cu e falta un banda di pia.

Debi na su situacion financiero, ta haci cu e cuminda no ta yega. E sa fia algun amigo su cushina y asina e ta logra haya un plato pa e por come. Pero cuminda ta locual e falta. E ta pidi comunidad pa yud’e, maske si ta cu algun bleki di cornbeef of cumindanan di bleki cu por wanta. E ta pura pa e por drenta un cas di anciano caminda personanan specialisa por cuid’e.

E ta conta cu anochi e ta sintie fastioso mirando cu si algo pasa ningun hende por yud’e. Y locual ta haci mas alarmante ta cu, e no por laga ningun hende biba cu ne. Si dado caso e haci esaki FCCA lo subi su huur di cas. E placa no ta yega ni pa cuminda, corda pa por paga extra pa huur.




Iglesia Cristian: A bira tempo pa adresa y papia amplio riba ‘Agenda Gay’
Iglesianan Cristian Aruba (ICA) a sigui hopi di cerca e pleidooi na Hoge Raad contra veredicto cu mester habri matrimonio pa pareha di mesun sexo, pleidooi di casacion cual a tuma lugar siman pasa.

Pastoor Frank Daal di Asociacion di Iglesianan Cristian Aruba (ICA) a tuma nota di e pareha cu a duna su testimonio den corte unda cu tabata tin un momento emocional. “Mi ta haya cu e sentimentonan di hende asin’ey  eynan tabata e luga pa expone esey.” E pastoor ta bisa cu nan sentimentonan ta real y mester a trata cu ne den un ambiente priva y no publicamente. E ta un cos delicado segun Daal, bo ta expone cara y nomber di hende. “Nos no ta kere cu esey ta pas den e proceso di casacion aki.”

E pastoor no kier comenta mucho mas riba esey, djis cu simplemente e no ta pas, y tin varios punto mas importante pa adresa na momentonan aki pa loke ta trata e tema di matrimonio di mesun sexo.

E pastoor ta bisa cu e ta haya a bira tempo pa adresa y papia mas amplio riba e agenda gay y su forma di opera. Daal ta bisa cu e uzo di palabra igualdad no ta na su luga, unda e grupo kier uza dos strategia pa logra nan meta. “E dos strategianan aki ta bini constantemente dilanti.”

Lesa mas den TREMPAN.




Hopi hende a controla nan salud riba Dia Mundial di Diabetes
ImSan Centro di Diabetico a organisa un ‘health check’ pa e empresanan. Durante e chekeo a controla diferente, pero tambe a tene ehercicio simpel. Hopi persona a inscribi pa forma parti di e evento di ‘health check.’

Kimberly de Groot, podotherapeut na ImSan Centro Diabetico, a expresa cu dia 14 di november ta dia mundial di Diabetes. E Centro di Diabetico a organisa un health check y e biaha aki nan a acerca e empresanan den vecindario na Camacuri pa inscribi. Tabatin hasta time slot cu nan por a scoge un orario pa nan presenta. Asina ey nan no ta perde hopi orario di trabou. Tur empresa rond di ImSan a inscribi pa forma parti di e ‘health check.’

A controla sucu, presion, colesterol. Tambe tabatin demostracion simpel, pero cu tin efecto. Esaki tabata haci pa IBiSA. Durante e control, cada bes tabatin grupo di dies persona tabata drenta. Tabata check nan presion y despues tabatin ‘healthy tasting’ di algun snacks pa fin di aña.

De Groot ta contento cu e cantidad di persona cu a inscribi. Esey ta demostra cu e empresanan ta haya e salud y bienestardi e trahadonan importante.

Fin di aña ta yegando y mayoria bes na cada bishita tin algo di come. Elisa Wout, dietista di ImSan Centro Diabetico, a splica cu por come tur cos pero den moderacion. Hopi biaha den dianan di fiesta tin hopi tentacion, por come nan pero di modo modera. Un ehempel ta cu si come ayaca, no come un salada di batata of pan de jamon na banda. Esaki ta debi cu e ayaca ta mas c’un cuminda principal, p’esey balansa esey. El a recomenda cu ora di come algo cu tin carbohidrato, pa no bebe fruit punch of algo cu tin sucu. Pero, purba di evita esey pa asina por tin e sucu controla durante e dianan di fiesta.

Recomendabel bebe awa

Awa ta hopi recomendabel. Esey ta un di e bebida mas saludabel pa tur hende bebe. Wout a expresa pa loke ta e hendenan diabetico, y riba dia mundial a enfoca riba esey, ta importante pa bebe suficiente awa. Si kier cambia pa algo otro, por bebe koffie of te sin sucu, tambe por uza algo otro pa reemplasa e sucu, cu no ta influencia e sucu den sanger. Por traha infuse water cu ta fruta hinca den awa cu ta trek.

Pa mas lesa TREMPAN.COM.




KvK ta yuda organisa mision comercial virtual entre Aruba y Venezuela
Recientemente, Camara di Comercio y Industria (KvK) den colaboracion cu Minister di Asuntonan Economico, mr. Geoffrey Wever, a organisa un Business Matchmaking Virtual entre e empresarionan di Aruba y Venezuela. A organisa e evento aki cu e fin pa crea mas laso comercial entre Aruba y Venezuela y alabes brinda mas atencion y crusa e fronteranan comercial entre e dos paisnan aki. 

Pa prome biaha den historia a tuma luga un mision comercial na Aruba completamente virtual, na unda a participa 30 empresario di Aruba y mas di 100 empresario di Venezuela. E empresarionan na Venezuela tin hopi interes den crea laso comercial cu e empresarionan na Aruba.

E evento a tuma luga den auditorio di KvK, riba 9 di november ultimo, cu un agenda extenso. mr. Geoffrey Wever, Minister di Asuntonan Economico, a inicia e programa, sigui pa Presidente di Directiva di KvK, Gavril Mansur, cu a duna tur presente un caluroso bonbini y a bisa algun palabra. Ivy Correa tabata e moderador di e evento aki y a introduci tur e representantenan di ambos pais cu a elabora riba diferente topico interesante encuanto e posibilidadnan di haci negoshi cu Venezuela. E representantenan di diferente sector comercial di Venezuela a elobora riba loke nan tin di ofrece pa loke ta servicionan pa salud y turismo. Alabes, e representantenan a elabora riba e diferente opcionnan y variedad di producto (p.e. fruta y berdura) y materialnan di construccion cu Venezuela tin pa ofrece y cu por considera pa importacion na Aruba. 

Despues di merdia, tur empresario di Aruba cu a registra, por a subi online via Zoom, y topa virtualmente cu empresario di Venezuela na unda e empresarionan di Venezuela a elabora riba loke nan tin di ofrece. For di merdia te cu atardi, diferente cita a tuma luga y por a intercambia idea y informacion. KvK ta hopi satisfecho mirando e interes di ambos banda pa haci negoshi. 

KvK por wak bek na dos mision comercial exitoso cu a tuma luga e aña aki, den luna di mei na Colombia, y awo un virtual cu Venezuela.  

KvK ta contento di un biaha mas por a traha cu Minister mr. Geoffrey Wever y di e forma aki brinda mas oportunidad na nos empresarionan local. Alabes KvK ta gradici Minister mr. Geoffrey Wever pa haci e mision virtual aki posibel. Tambe un danki na tur e empresarionan di Aruba y Venezuela cu a participa den e evento aki. 




OPPA na Gobierno: Paga loke boso debe
Diahuebs atardi OPPA a manda un carta pa Prome Minister cu copia pa Minister di Finansa, relaciona cu e inkorting  cu gobierno a haci den 2020 y 2021 riba gelijkbedrag di e pensionadonan, sin cu tabatin e derecho di a haci esey (segun Secretario di Estado Alexandra van Huffelen).

Awo cu e situacion financiero a drecha, OPPA ta exigi gobierno pa paga e tres mil florin cu e debe e pensionadonan di e dos añanan ariba menciona.

E carta ta bisa lo siguiente:

Organisacion di Pensionado Publico Arubano (OPPA) a ricibi e alegre noticia den medio di comunicacion cu bo gabinete a logra prepara e presupuesto di 2024 cu un surplus di 70 miyon florin. E cantidad aki lo uza pa reduci e debe di Aruba y e cargonan halto di interes.

OPPA ta pidi – awo cu e situacion a mas of menos normalisa – pa debolbe e 50% wanta di e gelijkbedrag di 2020 y 2021. No tabatin mas discusion riba esaki di parti di gobierno.



 Reload document 
|

 Open in new tab 


Download [763.00 KB]

OPPA ta sigui ta dispuesto na tur momento pa dialoga cu gobierno riba pago di e placa reteni y continuacion di e pago di voorjaarspremie y gelijkbedrag despues di 2024.




Telefon pa Hubentud: Awo 131 su website ta den mas idioma
Ariba dia 9 di november 2023 Fundacion Telefon pa Hubentud Aruba a lansa su logo nobo. Un logo cu ta ilustra tur e servicionan cu Fundacion Telefon pa Hubentud Aruba ta brinda na e muchanan, hobennan y adolescentenan di Aruba.  

Fundacion Telefon pa Hubentud Aruba ta den e proceso di prepara e organisacion pa e siguiente 25 aña. Cambio di e logo ta un di instrumentonan den e proceso aki. Otro instrumento ta e website di Fundacion Telefon pa Hubentud Aruba cu ta 131.aw. 

Fundacion Telefon pa Hubentud Aruba a ser funda ariba e Tratado Internacional di Derecho di Mucha. Articulo 17 di e Tratado ta bisa cu tur mucha tin e derecho di tin acceso na informacion for di diferente fuente, manera buki, television, corant of internet. E informacion mester ta interesante pa nan y nan mester por siña di dje. Tambe mester tene cuenta cu e diferente idiomanan y cultura di muchanan c uta biba den e pais concerni.  

Na momento cu un mucha/ hoben tuma contacto cu un di e servicionan di Fundacion Telefon pa Hubentud Aruba, e mucha/ hoben mes ta scoge e idioma cu e kier comunica. Na 2019 na momento di a lansa 131.aw, 131.aw a ser desaroya den e idiomanan Papiamento y Ingles. Awor a yega e momento pa añadi e idiomanan Hulandes y Spaño acerca. 

Desde awor, na momento cu e mucha/ hoben haci uzo di e 131.aw pa busca/ ricibi informacion, e mes por kies den cua di e idioma e kier ricibi e informacion. Esaki ta sigura cu mas mucha/ hoben lo haci uzo di e informacion cu nan mester den e idioma di nan preferencia. 

Telefon pa Hubentud 131 kier a gradici su diferente partnernan cu ta tuma nan impacto social na serio y ta inverti den e muchanan y hobenan. Un gradicimento ta bay na e.o.  Setar N.V., Aruba Airport Authority N.V., Web Aruba N.V., RBC Royal Bank (Aruba), DOW y The Movies Aruba pa nan colaboracion den e proyecto aki.

Pa mas informacion tocante 131.aw por tuma contacto cu Fundacion Telefon pa Hubentud Aruba via nos facebook: https://www.facebook.com/telefon.hubentud/, email: [email protected] of telefon 5886138/ 5884011.  




Local



E supervisornan na Aruba ta motiva despues di bootcamp di AHATA
Aruba Hotel & Tourism Association (AHATA) a celebra e logro di 131 supervisor y hefe di departamento cu a completa un tayer ofreci den colaboracion cu CHTA Education Foundation (CHTAEF). Siman pasa, e participantenan a atende e ceremonia di certificacion na La Cabana Beach Resort.

E tayer titula “Own Your Supervisory Authority Responsibly” a tuma forma di un bootcamp dinamico di 2 dia. E grupo di participante a consisti di grupo di varios hotel, pero tambe restaurant, timeshare, benta y vacation rentals.

E bootcamp facilita pa CHTAEF, a wordo diseña pa empodera personanan cu rolnan di supervision pa eherce nan trabou como lider responsablemente.

E ceremonia a habri cu palabranan di Sra. Tisa LaSorte, Presidente & CEO di AHATA, ken a expresa alegria den e cantidad grandi di participante y orguyo pa nan compromiso pa excelencia den e sector di turismo.

Ewald Biemans, doño di Bucuti & Tara Beach Resort, y representante di CHTAEF tambe a comparti palabra di motivacion y a entrega e participantenan cu nan certificacion hunto cu Sra. LaSorte. E anochi a conclui cu palabranan di Ronella Croes, CEO di Aruba Tourism Authority, felicitando tur participante y recordando nan e gran balor di nan contribucion pa nos isla.

E exito di e bootcamp ta representa un otro logro importante pa AHATA, reflehando nan vision y esfuerso pa promove un turismo prospero y responsabel pa tur. E asociacion ta comprometi pa contribui na e exito di e sector, door di sigui inverti den e desaroyo di su miembronan y di nos forsa laboral den e sector di hospitalidad. 

AHATA ta gradici Eagle Aruba Resort, La Cabana Beach Resort y Divi Village Golf & Beach Resort pa nan sponsorship di e bootcamp.




Reangelo Stamper: “Mi no sa ki ora Johanna a bula na awa
Diabierna ultimo a cuminsa cu tratamento di e caso penal contra e trio Robert Laveist, Reangelo Stamper y Ignacio Sarmiento pa dos caso di contrabanda di hende. Uno cu a tuma luga na luna di november aña pasa y e otro e aña’ki den luna di maart.

E mas recien ta esun di e caso unda cu e señora Johanna Salazar a disparce di forma misterioso riba lama, prome cu a yega canto. Pues ta papia aki di e periodo di januari pa maart, 2023.

Pero tambe a descubri algun material cu ta sospecha cu den luna di november ya caba lo mester tabatin un transporte di ilegal, unda a trece entre otro e yiu muhe di e acusado Sarmiento. Ta papia di en total seis persona.

E caso programa pa cuminsa 10:30 di mainta tabata un ora laat  y na final, den oranan di atardi, a dicidi di wanta e parti di rekisitorio di fiscal y defensa di e abogadonan pa un otro fecha. A tuma hopi tempo pa repasa e dossier, unda cu na final, probablemente e acusadonan a sinti nan mes hinca den un skina, a dicidi di haci uzo di nan derecho pa keda keto.

Tur e tres acusadonan  durante tratamento di e caso a duna declaracion cu nunca antes nan a participa den un biahe pa trece hende Aruba di forma ilegal. Por a saca afo cu Johanna a tuma contacto cu Robert Laveist cu a tuma contacto cu Stamper y Sarmiento pa busc’e riba lama.

Na final ta Stamper a subi lama pa recoge. Sinembargo yegando Aruba cos a bay malo y e no sa ki momento Johanna a bula na awa. Solamente e sa cu un rato el a bira wak y Johanna no tabat’ey mas. Di eynan no sa mas di dje.

Pa relato amplio lesa TREMPAN.




Saboria e temporada: Pakete exclusivo pa grupo di MooMba ta spera bo pa deleita bo gusto
Mientras cu e dianan di fiesta ta acercando, MooMba Beach Bar & Restaurant ta invita bo pa disfruta di un fiesta p’e sentidonan cu dos pakete exclusivo pa grupo cu ta priminti halsa bo experiencia gastronomico.

Pakete 1: Extravagancia di Open Bar

Haci un biahe di placer cu nos pakete di Open Bar, un dushi oferta pa duna comienso na bo celebracionnan.

Prome ora: $25 pa persona.

Ora Adicional: $23 pa persona.

Ta inclui:

Cerbes: Amstel Bright, Heineken.

Rom: Rom Blanco y Captain Morgan Spiced.

Whisky: Johnny Walker Red Label.

Vodka: Smirnoff.

Gin: Tanqueray

Tequila: Jose Cuervo Silver

Biña di cas: Blanco (Pinot grigio/ Chardonnay) – Cora (Melot/ Cabernet Sauvignon).

Sin alcohol: Refresco y juice.

Cocktail: Aruba Ariba, Margarita y Sex on the Beach.

Pakete 2: Cena Buffet MooMba Extravaganza

P’esunnan cu ta busca un experiencia gastronomico luhoso, ta spera nos MooMba Dinner Buffett cu un prijs di $35 pa persona.

Deleita cu un saladbar

Berdura fresco y salada cu concomber, tomati, siboyo, Romain Lettuce fresco, salada di batata, salada di pasta penne y salada di tuna. Complementa cu un seleccion di pan y manteca.

Sopi

Saboria nos famoso sopi di seafood Caribeño, un mescla di sabor cu lo deleita bo gusto.

Hot Station

Deleita cu un variedad di plato principal, manera e mero den saus crioyo, stoba di carne di Aruba y pecho di galiña cu saus di mushroom.

Side Order

Compaña bo plato principal cu aros Caribeño, batata Hulandes y berdura hasa manera wortel, brocoli, bloemkool, siboyo cora, asperge y bonchi berde.

Dessert

Conclui bo bankete cu un nota dushi cu un variedad tentado di dessert, manera e apple pie, brownie di chuculati y creme brulee.

Pa consulta y reservacion, tuma contacto cu Marlies na [email protected] y cuminsa cu e fiesta. Nos ta invita bo pa bo saboria e temporada cu dushi oferta cu ta priminti laga un marca permanente den bo recuerdonan Navideño. No perde e oportunidad di deleita bo gusto cu un experiencia culinario extraordinario. Salud pa fiesta yena di alegria, placer y momento inolvidabel.




Radio Victoria a celebra 65 aña di existencia
Stichting Radio Victoria a celebra 65 aña di existencia, feliz y contento den presencia di amistad y familiarnan, manera tambe coleganan di pasado.

Sesenticinco aña ta nifica perseverancia pa Radio Victoria, mirando cu nan ta un radio completamente Cristian, cu ta funciona completamente riba donacion.




Porfin un victima tin derecho di hiba palabra den corte
Aruba a keda un poco atrasa den era moderno, pero pronto lo dal un stap grandi. Ta bay bira posibel cu victimanan tambe tin un bos den casonan di corte.

Durante tratamento di casonan penal e siman aki, tabatin victima(nan) presente. Dado momento a puntra si tin algo di bisa riba e demanda, pero na momento cu a bay papia riba otro aspecto, hues a bisa cu esey no ta posibel.

Ley no ta permiti pa victima(nan of nan representante) hiba palabra. Den pasado a yega di sosode cu un hues a laga un victima papia y a permiti un abogado lesa carta di un victima. Pero e no ta conta mes den e proceso final.

Por a compronde cu rond di luna di maart, 2024 lo bini un cambio den esaki. E momento ey lo permiti victimanan hiba palabra, o sea dirigi nan mes na corte y tene na consideracion su ponencianan.

Abogado mr. Desiree Croes for di tempo e tabata den parlamento a papia di e necesidad pa duna victima mas poder.

Mester bisa si cu hopi a cambia ultimo tempo, entre otro di con pa atende cu victimanan. Ministerio Publico algun aña atras a bini cu un maneho unda ta duna atencion na e victima, scucha nan, y pone nan na altura ki momento nan caso lo bini dilanti. Y hasta ta bisa nan adelanta con e fiscal, cu e pruebanan disponibel por haci y kico por spera den un decision final.

Awo e parti di corte tambe ta bay conoce e cambio. Desiree Croes a expresa di ta sumamente contento cu ta bini un cambio. Na Merca e ta basta comun pa e victimanan ta papia den corte y na Hulanda esaki a drenta na vigor na 2005. E victima por expresa su dolor. Splica loke cu a pasa y con e ta sinti, kisas ta yuda den procesa e situacion.

Hasta a bira posibel na Hulanda, na 2016, cu e victima por bisa cu e castigo mester ta mas halto.

Un di e cambionan introduci den e Codigo Penal nobo ta cu via di e caso penal, den forma rapido, por haci un demanda pa daño material y inmaterial. Esaki ta un proceso mas cortico pero e suma cu por otorga ta limita na rond di 50 mil florin. Pero pa por bay di acuerdo cu e demanda, mester tin tur factura di gastonan relaciona cu e delito cometi, si ta destruccion p.e. loke a gasta pa drecha bentana of porta. Si ta un abuso sexual, kisas factura di tratamento di psycholoog of psikiatra y pildonan cumpra.

E victima, na momento cu inform’e cu e gasto ta bini dilanti, e ta haya un formulario pa yena y entrega na corte. Esaki mester bay compaña cu su respectivo recibonan. Ultimamente, segun mr. Croes, sa otorga suma di entre 5 pa 10 mil florin. E ta un avance cu pasado.

Mr. Desiree Croes ta abogado y prome cu esey e tabata miembro di parlamento y director di Cas di Aruba. Den su plan pa futuro cercano ta specialisa den derecho di victima(nan).




Pa fortalece e aliansa: AAA cu sesion informativo cu aerolinea asocia
E unidad di Desaroyo di Negoshi di Aviacion di e Aruba Airport Authority N.V. (AAA) diabierna 17 di november a organisa un sesion informativo dedica na fomenta e colaboracion y e comunicacion cu nos aerolineanan asocia. Como un sub-unidad integral dentro di e division di Revenue Development & Communications, e unidad di Aviation Business Development team ta desempeña un papel fundamental den e configuracion di e panorama empresarial den e Aeropuerto di Aruba.

E sesion, na cual e Station Managernan como tambe e representante di e aerolineanan cu ta duna servicio den aeropuerto di Aruba, a conta cu presentacion di e miembronan clave di e ekipo di Aviation Business Development team. Jo-Anne Meaux-Arends, Aviation Business Development Executive, Mary Joan Wardlaw, Customer Relationship Officer y Joanne Trimon, Research & Development Officer,  a ofrece puntonan di bista interesante riba varios tema di interes.

E agenda tabata inclui un vision general di e estadisticanan di trafico y e pasaheronan di e aeropuerto di Aruba, c’un perspectiva di futuro te cu 2024. E proximo temporada di winter, Aruba Airport lo ta hopi druk, ya cu varios aerolinea, manera American Airlines, JetBlue, Delta Air Lines, WestJet, Southwest, Air Canada, Copa y Air Century, lo aumenta nan capacidad semanal pa e isla. Ademas, Aruba Airport lo inaugura dos ruta nobo na december: Un servicio di Lima (Peru) pa Aruba y otro di Punta Cana (Santo Domingo) pa Aruba cu Air Century.

Ademas, nos a comparti nos strategia di medio y comunicacion cu e aerolineanan asocia. E departamento ta comprometi na crea un compromiso mucho mas grandi cu e comunidad local, sigurando cu nan ta bon informa tocante e oferta- y destinonan unico cu cada aerolinea ta trece pa Aruba Airport. Como parti di e compromiso aki, e ekipo a lansa varios campaña promocional durante  aña, incluyendo e campaña actual “Bula Halto cu Spirit Airlines” den colaboracion cu “Na Drempel di Fin di Anja.” E campaña aki, cu ta termina dia 24 di november, ta ofrece e participantenan e posibilidad di gana dos pasashi cu Spirit. Tur diabierna nan ta publica preguntanan relaciona cu Spirit riba nan pagina di Facebook y e participantenan mester duna e contesta corecto den e seccion di comentario pa por participa den e campaña.

Adicionalmente, Julian Chung,  Projects & Development Executive, Toy Balentin, Sr. Project Director Gateway 2030 y Paul Hidma, MEP Team Manager di Gateway 2030 Phase 1A for di e Departamento di Desaroyo y Tecnologia, a ofrece un actualisacion detaya di e avancenan di e proyecto ambicioso Gateway2030 di Aruba Airport.

E sesion di mainta a alcansa su punto culminante c’un reconocimento special otorga na Karen King, Director General di JetBlue tanto na Aruba como na Corsou. A reconoce e contribucionnan destaca di King, particularmente pa su papel decisivo den e lansamento exitoso di e servicio di JetBlue desde John F. Kennedy (JFK) di New York pa Schiphol Airport di Amsterdam (AMS).

Pa finalisa, e Aviation Business Development team kier a expresa su sincero gradicimento na tur e asistentenan pa su participacion activo y su contribucion n’e dialogo. Aruba Airport ta mantene su compromiso di fomenta aliansanan solido y impulsa e exito mutuo den e industria dinamico di aviacion.

Tocante AUA Airport

Aeropuerto di Aruba ta un di e aeropuertonan mas ocupa den region Caribe cu mas di 22 diferente aerolinea operando pa Aruba contribuyendo na mas cu 2.5 miyon pasahero pa aña y cu buelonan pa 30 diferente destinacion rond di mundo y 45 destinacion non-stop rond mundo.

Aeropuerto di Aruba ta sirbi 71% di mercado di Merca y Canada, 17% di Latino America, 7% di Europa y 5% di Caribe Hulandes te cu september 2023. Aeropuerto di Aruba ta reconoce cu esaki ta danki na e economia stabiel, clima politico, hospitalidad, populacion diversifica y siguridad general di nos isla. Aeropuerto di Aruba su aspiracion ta pa bira un di e aeropuertonan di mas sostenibel, safe y a prueba di futuro den Latino America, Caribe, brindando un luga di trabou sigur, cu facilidadnan moderno y un servicio excelente na e clientenan cu ta refleha nos hospitalidad, contribuyendo na un futuro prospero pa Aruba. Conoce mas di loke ta pasando na Aeropuerto di Aruba door di bishita www.airportaruba.com y connecta cu AUA airport riba Twitter.com/Aruba_Airport, Facebook.com/ArubaAirport, Instagram.com/arubaairport/ y Linkedin.com/ArubaAirport.




Cuenta regresivo pa 2024 na MooMba Beach: Un fiesta riba beach pa recorda
Prepara bo mes pa e Fiesta di Bispo di Aña mas memorabel di aña! Join nos na MooMba Beach dia 31 di december pa disfruta di un anochi inolvidabel di celebracion, musica y puro emocion mientras cu nos ta bisa 2023 ayo y den grand. Nos lo haci tur lo posibel pa bo despedida di 2023 ta uno espectacular.

Champagne, vuurwerk y salud: Brinda pa un comienso nobo c’un kelki di champagne den man ora cu holoshi marca mey anochi. Deleita bo mes cu e magia di vuurwerk deslumbrante cu lo ilumina e shelo nocturno. Esaki ta e momento cu bo no kier perde!

Ritmo pa move e pianan: Baila henter e anochi cu e ritmonan mas cayente selecta pa nos staff di e miho djnan: DJ Green, DJ PTR, DJ Diablo y Brandley Fonseca. Fiesta lo sigui te den marduga y e pista di baile lo ta sperando riba bo!

Pantaya grandi, emocionnan grandi: Capta e momento emocionante di e cuenta regresivo riba nos panatayanan gigante. Forma parti di e emocion mientras cu hunto nos ta duna e aña bonbini. E ta un espectaculo visual cu ta aumenta e emocion di anochi.

Danki na nos sponsornan pa haci e anochi aki extrordinario. Bebida ta sigura y e anochi lo ta uno fabuloso.

E gran final: Mas c’un fiesta e ta e gran final di 2022. Join nos den un anochi inolvidabelo cu lo marca e norma di un aña increibel. Trece bo amigonan, bo energia y bo espirito festivo: Ban marca historia hunto!

Pa mas informacion, bishita www.moombabeach.com




Diferente mata ta invadi cas di pensionado
Un señora cu ta biba di pension a haci un apelacion na 24ora.com pa haci un denuncia publico pasobra e ta fada caba cu ningun instancia ta haci caso di dje.

Señora Griffin, kende pa hopi aña ta biba na Pos Chikito 351-C, a bin ta confrontando un problema cu ta stroba su paz.

El a splica nos cu banda di su cas tin un tereno bashi. Un tereno cu ta di gobierno y unda cu den transcurso di tempo diferente mata a cuminsa crece riba e tereno ey bay direccion di su cas. Ta papia aki di mata cu ta crece facil den luganan bandona, manera di kwihi. E mata a crece bin riba su tereno.

Pero mas fastioso ta cu e mata di kwihi tambe a bay riba dak di su cas, net unda su camber ta situa. Esaki ta nifica cu biento ta move e mata cu ta haci zonido continuo riba e dak y strob’e di drumi.  

El a tuma contacto cu DOW, Bureau City Inspector y hasta a purba via di Fixi pa mira cual instancia por duna un man pa corta e mata, parcialmente, y dun’e su trankilidad bek. Pero niun reaccion positivo. Un biaha hasta a uza placa di pensioen pa rosa e tereno completo di matanan di mondi cu ta crece y afecta su propiedad. Un tempo hasta a crece neishi maribomba.

Awendia hasta tin hende ta tira sushi y e ta  neishi di cacalaca y raton. “No por,” e señora  a bisa.

E pensionado mes ta sinti cu niun hende kier scuch’e of drecha e situacion. Ta trata matanan grandi cu e takinan ta drumi riba dak di su cas. E ta haci apelacion na e instancianan concerni pa bin tira un bista na Pos Chikito 351-C y drecha e situacion. Pa e por drumi trankil anochi. 




SEPPA: Trahado di Arubus N.V. no por sigui acepta excuus di gobierno y gerencia
E trahadonan di Arubus N.V. a bay den protesta pa dos ora. Desde 2017 tin diferente problema y un di nan ta schalering. Desde algun dia adelanta nan a informa gerencia cu awe nan ta drenta den accion hunto cu nan sindicato SEPPA.

Magaly Brito, secretario general di SEPPA, tambe tabata presente pa asina papia cu e trahadonan. El a indica di a informa e trahadonan riba un carta cu nan a ricibi di gerencia pa pospone e accion p’un siman. E motibo cu gerencia a uza ta cu a haya invitacion di minister Arends pa un reunion. E trahadonan no ta contento cu e carta aki, pasobra ta interpreta esaki como un tactica di gana tempo.

E sindicalista kier sa kico ta bay cambia cu e reunion di diamars atardi cu e mandatario. Si nan tabata serio den nan intento pa para e accion aki, e argumento cu nan por uza ta e servicionan publico y esey ta algo cu ta compronde. Pero e trahadonan tambe tin derecho. Si nan intencion tabata pa stop e, nan por a bin cu proposicion na mesa di schalering. Asina ey e trahadonan por a evalu’e y bisa si ta dispuesto pa warda of no.

E echo ta cu a ricibi e carta awe mainta, esey no a cay na bon tera pasobra no ta di awo SEPPA a informa den nomber e trahadonan tanto gerencia como minister riba e accion p’e falta di incumplimento. Tur esaki ta bay bek n’e reunion cu tabatin dia 16 di october unda a trece diferente aspecto dilanti. Un di nan tabata cu a yega bisa cu ta luchando pa structura salarial, pero no tin placa. Ta bisa no tin placa, pero pakico.

E sindicalista sa cu nan ta den discusion riba e structura salarial y a palabra cu, Raad a pidi, un compania independiente pa bin c’un proposicion pa trece e partidonan mas cerca di otro. No a haya un resultado, esey ta significa nan no sa di ki placa ta papiando. Ni e sindicato ni e trahadonan sa si ta proponiendo un aumento di 25 florin, e ora ey no sa si ta bay cu e cantidad di trahado aki y si e placa ey ta kibra e presupuesto di Arubus di tal forma cu no por duna aumento. Nan no sa di ki forma exactamente nan ta nengando.

E otro tema ta e echo cu ainda no a keda cla entre Arubus y gobierno p’e famoso acuerdo entre ambos pa e servicio cu ta duna comunidad. Tambe cuanto pais Aruba mester paga gobierno p’e servicio di subsidio. Como cu no ta existi e acuerdo ey, e pregunta ta dicon ta tarda. Desde aña pasa ta scucha di esey, kiermen no por acepta excuus.

Pa mas lesa TREMPAN.COM.




GKMB ta activo y ta spuit den area di Hotel
E molester di sangura parce ta basta. P’esey mes e departamento di GKMB ta moviendo diferente orario pa asina spuit y baha e molester di e problema cu tin di sangura. A traha diferente orario.

A spuit of fumiga for di marduga y tambe den dia. Den e plasnan di awa ta tira insecticida den nan pa mata e criadero. Nan a controla tambe e tereno di diferente hotel pa asina garantisa cu tur cos ta bon.

GKMB cu su empleadonan ta activo y kier garantisa cu e molester di sangura no ta asina grandi. Importante pa abo mes na cas corda controla bo bakinan cu por tin awa den cura di cas. Djis cana rond tira un bista si tin cosnan cu por a acumula awa y cu por crea criadero.




Comunidad LGBTQIA+ cu caminata di diversidad pa demostra nan presencia na Aruba
Diasabra binidero dia 4 di november, Fundacion Orguyo Aruba ta organisa un caminata di diversidad p’asina demostra nan presencia na Aruba. E caminata lo sali for di Plaza Nicky Habibe y lo termina na Plaza Daniel Leo. E ta un caminata di menos di 1 kilometer. Tur cos ta cuminsa pa 5:00 pm.

E caminata ta pa mas cu tur cos, e visibilidad. E comunidad LGBTQIA + kier mustra pueblo cu nan t’ey, nan tabata t’ey y nan lo sigui t’ey y forma di e pueblo. Nan kier haci esaki den forma pa tin nan famia, amigo, aliadonan hunto cu nan durante e atardi aki. Bruce Ponson ta presidente di Fundacion Orguyo, e ta invita un y tur pa t’ey presente diasabra awo na e tremendo caminata aki.

E tabata plania pa 29 di september pero debi na cancelacion, a cambia e fecha pa 4 di november proximo. Proximamente, un delegacion di Fundacion Orguyo Aruba ta biahando pa Hulanda p’asina atende cu e caso cu nan tin casacion actualmente contra Pais Aruba, caminda keto bay gobierno y parlamento no kier honra nan derecho pa tin igualdad di matrimonio di mesun sexo riba nos isla.

Pa mas lesa TREMPAN.




Dal un fiesta den november cu e menu special di Cafe the Plaza
Lo bo kier disfruta di un dushi experiencia gastronomico sin keda bashi? No busca mas, pasobra e luna aki di november nos a prepara un menu special cu lo satisface bo antohonan culinario. Nos bistro accesibel ta cla pa deleita bo gusto cu un variedad di dushi plato elabora exclusivamente p’e luna aki.

APPETIZER

Opcion 1: Carpaccio

Dushi carpaccio di bishe dorna cu pesto, un saus picante, rucula fresco, keshi parmesano y alcapara. Un explosion di sabor den cada hap.

Opcion 2: Kroket di keshi

Deleita cu nos kroketnan di keshi di cabrito compaña pa dushi jello di strawberry, rucula y cu un glaseado balsamico basha riba dje. Un harmonioso mescla di dushi y salo.

PLATO PRINCIPAL

Opcion 1: Surf & Turf

Saboria lo miho di ambos mundo cu un sirloin steak di 4oz y dos cabaron suculento. E ta bin compaña cu berdura mixto, batata Hulandes y un dushi y cremoso saus di conoflok. Un dushi sinfonia di sabor.

Opcion 2: Mero

Experimenta e dushi sabor di e mero hasa compaña di un aros aromatico berde, un seleccion di berdura mixto y un saus exotico di coco y curry. Un paraiso p’e amantenan di seafood.

Dessert

Deleita bo gusto cu nos dessert iresistibel: Tiramisu

Drenta den un porcion celestial di e clasico Tiramisu compaña pa un bol di dushi ijscream di koffie.

PRIJS Y DISPONIBILIDAD

Tur esaki por ta di bo pa solamente $27,50 pa persona. E dushi menu special aki di november ta disponibel tanto pa lunch como pa dinner durante henter e luna.

Si bo ta planeando un lunch special como un cena acogedor, nos bisto accesibel lo priminti un experiencia gastronomico inolvidabel.

No perde e oportunidad aki di saboria e sabornan di november. Compaña nos pa un biahe culinario exkisito cu ta combina calidad y accesibilidad. Nos ta spera pa duna bo e bonbini na nos establecimento y proporciona bo un experiencia gastronomico memorabel.




Un buffett c’un toke special na MooMba Beach Restaurant & Bar
Cu e brisa di november ta yega e temporada di gratitud y MooMba Beach Restaurant & Bar ta prepara pa eleva su experiencia di Thanksgiving. Lubida e luganan tradicional cera. E aña aki nos lo duna danki riba santo blanco y e zonido relahante di e ola di lama den fondo.

Dia 23 di november, for di 5:00pm pa 10:00pm, nos lo ofrece un buffet ilimita di Thanksgiving. Pa solamente 50 dollar pa persona, disfruta di e un variedad amplio di platonan clasico y contemporaneo, mientras bo ta sumergi bo mes den e ambiente sereno di e beach.

Bo ta bin cu e chikitinnan di cas? Tur mucha di te cu 4 aña ta come gratis y e muchanan di entre 4 y 10 aña ta paga mita prijs. Un banket na alcance di tur cartera.

Pero esey no ta tur. Bo ta un fanatico di NFL? Bo lo no perde niun minuut di e wega. Apoya bo ekipo faborito mientras cu bo ta wak e partidonan di NFL live riba e multiple pantayanan ubica den ful e restaurant y hasta riba beach. Imagina bo mes e emocion di un touchdown c’un bahada di solo pintoresco como background.

Tene cuenta cu, pa tur hende por disfruta di e experiencia unico aki, e tempo maximo ta di tres ora. Di e manera aki, tur hende lo tin tempo di sobra pa disfruta di e cuminda, wak e miho momentonan di e partido y disfruta di e bunita beach.

Asina ta,  e aña aki, cambia e tradicional turkey pa un buffet riba beach. Espacio ta limita y e olanan ta yamando nos. Asina ta, marca bo kalender y prepara pa un Thanksgiving cu abo y bo sernan keri lo recorda durante varios aña.

Bin join nos na MooMba Beach Restaurant & Bar y celebra e gratitud y e bon cuminda, e bon wega den e ambiente mas espetacular. Happy Thanksgiving!




Dangui Oduber: Aruba ta den top tres destinacion pa bishita cu crecemento di 109% den luna di october compara cu 2022
Minister di Turismo y Salud Publico Dangui Oduber ta informa comunidad cu e resultadonan di turismo pa luna di october 2023 a drenta. Pa luna di october 2023 e cifranan ta positivo y e reportahe ta demostra cu Aruba ta den e top tres destinacionnan pa bishita den Caribe. 

Den luna di october Aruba a ricibi 93,857 turista via nos aeropuerto. Cu un crecemento di 12.4% compara cu luna di october 2022. Locual a resalta den e reportahe t’e crecemento y cu e mercado mas grandi ta keda Norte America cu 81.6% y Sur America 10.1% y Europa cu 5.9%.  

Turismo ta sigui crece y sigui surpasa e nivelnan di aña 2019 cual sigur ta excepcional. Tambe ta pa nota cu motibo di bishita p’e luna di october 2023 compara cu 2022 ta pa negoshi, conferencia y shopping na Aruba. 

Tur indicador ta demostra cu e experiencia di e bishitante ta keda uno halto y ta clasifica cu 9.3 den servicio y 9.5 cu e gastronomia cu ta evalua p’e bishitantenan mes.  

Otro indicacion sumamente importante ta cu Aruba Tourism Authority (ATA) ta traha cu e plataforma “transparent insight” cu ta midi e termino corto pa “vacation rentals” n’e propiedadnan na Aruba y ta tambe evalua e “average daily rate” (ADR) pa midi e impacto cu esaki tin ariba nos economia. Ademas, loke ta “vacation rentals” den caribe, Aruba ta den e top 3 nan cu tin e (ADR) mas halto.  

Vacation Rentals na Aruba di januari pa october di 2023 ta $47.424,595 mas compara cu 2022. E scenario aki ta demostra cu tin crecemento y cu nos bishitantenan ta gastando mas cen den nos economia.  

Liñanan crucero tambe ta demostra confiansa den Aruba cu un crecemento di 60.5% di januari pa september di 2023 compara cu 2022.  

Minister Oduber ta gradici tur partner y tur cu ta laborando den e industria di turismo. Tur persona aki ta haci cu awe Aruba ta surpasando tur espectativa den su recuperacion. Danki na e pueblo cu a demostra di ta uno resiliente, ban sigui demostra nos cordialidad y duna e hospitalidad na nos bishitantenan cu nos ta conoci pe. Turismo ta keda e driver principal di nos economia.




Na Biblioteca: Un miembresia y un buki gratis pa mucha
Biblioteca ta regala cada mucha cu bira miembro nobo un buki nobo. Un buki nobo titula ‘Na cas di Carmen y Carlos’. Un buki cu biblioteca a publica pa tur mucha na Aruba.

Miembrecia ta gratis. Pa registra como miembro, mayor ta hiba nan yiu biblioteca (sea Playa of San Nicolas) y ta hiba un ID valido y e carchi AZV di nan yiu. Biblioteca ta warda tur mucha cu un coleccion grandi di buki masha bunita mes, hopi storia y hopi informacion pa scol. Bini un bini tur!

Na cas di Carmen y Carlos

‘Na cas di Carmen y Carlos’ ta inspira pa e tema ‘Mi buki, mi cas’. E buki aki ta un regalo pa e muchanan di Aruba. Autor ta Jeroen Hoogerwerf y e buki a keda ilustra pa artista visual Vanessa Paulina. Tur dos a participa tambe na e festival y a bishita diferente scol pa conta storia. ‘Na cas di Carmen y Carlos’ ta un buki na 2 idioma, Papiamento y Hulandes. 

Esaki ta un storia di un famia cu ta pasa un vakantie masha dushi mes. Carmen y Carlos ta prima y primo y nan ta mustra e lesado con cos ta bay cerca nan na cas. 




Cas di Cultura ta celebra 65 aña di existencia
CAS DI CULTURA DESDE 1958: 65 AÑA DI EMOCION

E aña aki ta marca un aña di hubileo di varios instancia cultural manera Departamento di Cultura cu a cumpli 45 aña di servicio y Scol di Musica Rufo Wever cu a cumpli 70 aña treciendo educacion di musica pa nos comunidad. Asina tambe Cas di Cultura, e unico centro cultural cu un teatro den e parti Caribense di Reino, ta cumpli 65 aña dia 15 di November proximo. Den e cuadro aki Stichting Schouwburg Aruba, e fundacion cu ta encabesa Cas di Cultura for di comienso, ta organisa un anochi special pa invitado, sinembargo tin algun espacio pa comunidad join e celebracion, y por haya sa mas tocante esaki riba e rednan social di Cas di Cultura.

SEMPER YEN!

Puntra cualkier organisado di evento cultural, nan lo bisa bo cu Cas di Cultura semper ta yen y mester “book” hopi adelanta. Kico esaki ta nifica? Simplemente cu nos pueblo ta frecuenta Cas di Cultura den un grado hopi halto cu ta haci cu organisadonan ta keda trece nan bunita presentacionnan riba nan plataforma stima. Por bisa orguyosamente cu un averahe di 40% di nos populacion ta bishita Cas di Cultura den un aña. Sin lubida e miles di talentonan, di tur edad, cu pa 65 aña a honra publico cu nan presentacionnan.

Esaki no ta nifica cu no tin reto, por ehempel e team ta relativamente chikito compara cu teatronan hopi mas chikito den exterior, un edificio grandi y relativamente bieu mester su mehoracionnan amplio na dado momento pa keda relevante. Tambe promocion di actividad a bira un parti sumamente importante y caro, competiendo cu hopi otro tipo di evento riba e isla.

UN CENTRO CULTURAL MULTIFACETICO INSPIRATIVO

Den e ultimo añanan team y directiva, bou guia profesional tambe, a bin ta formula, no solamente un espacio renoba cu ta cuadra cu a standard moderno di teatro, scolnan di arte y luganan publico, pero tambe a pensa riba e funcionnan extra cu lo complementa Cas di Cultura pa bira ainda mas accesibel pa nos comunidad. Por pensa por ehempel riba un horeca mas profesional, ampliacion di camerino y sala di exposicion, un lift pa bay ariba, un sala grandi pa banda practica na Scol di Musica, un local di arte, un VIP balcon, un hardin di evento, un tienda di souvenir cu loket di ticket aden y un interior modernisa y cu ta inspira.

Man den man cu esaki lo modernisa tambe procesonan interno, di huur y sin lubida, cual ta hopi importante, e programacion di eventonan cu Cas di Cultura mes ta trece y organisa, kende ta complementa e programacion cu ta wordo treci door di tercera partida. Esaki, semper combina cu aspectonan educacional, inspirativo y diferente. Nos ta kere den programacion y programanan cu ta stimula y mehora e autoestima y autoexpresion di nos hobennan, un parti cu generalmente mester mas desaroyo na Aruba. Arte ta un medio excelente pa yuda e meta aki. Nos plataforma nacional ta hunga un rol importante den biba y salvaguardia nos herencia cultural, manera nos bailenan, musica y nos lenga materno Papiamento.

BO DESEO PA CAS DI CULTURA

Cas di Cultura kier tende di bo! Tanto den cuadro di hubileo aki y pa cu nos futuro direccion. Un renobacion ta un hecho evidente, pero kico lo bo kier wak den e programacion, servicio, extorno, interior etc. Laga nos sa di bo ideanan constructivo via e link aki https://forms.gle/BNuoiXg5kfWo7nnJA y participa na gana 2 ticket pa e concierto “The History of Bossa Nova” di Aymar Torres & Band, dianan 20 y 21 di december.

DANKI ARUBA

Raad van toezicht, directiva y personal di Cas di Cultura ta gradici comunidad di Aruba, nos publico aprecia y tambe ex-miembronan di directiva y personal di Stichting Schouwburg Aruba pa e apoyo y trabou incondicional cu a brinda durante añanan. Hunto nos a logra pa tey 65 aña y nos lo keda traha duro pa e decadanan cu ta bini. 




Openbare Aanbesteding: “Project leveren, installeren en configureren van HPE Alletra dHCI voor Directie Financiën”
De Minister van Financiën en Cultuur is namens het Land Aruba voornemens om in het openbaar aan te besteden de Term of Reference “Project leveren, installeren en configureren van HPE Alletra dHCI voor Directie Financiën”.

Korte omschrijving van het werk:Levering, installatie, configuratie en gebruiksklaar maken van HPE Alletra dHCI ten behoeve van de DirFin WAN

Ingangsdatum:De ingangsdatum van het contract is bepaald op 1 januari 2024.

Werkomschrijving:De werkomschrijving Terms of Reference “Project leveren, installeren en configureren van HPE Alletra dHCI voor Directie Financiën” (TOR) is vanaf 13 november 2023 verkrijgbaar bij de Directie Financiën, Camacuri 2, tegen betaling van AWG 50,00 door middel van pinpas bij de Front Office van Directie Financiën.

Inlichtingenvergadering:De inlichtingenvergadering zal op 17 november 2023 om 9:00 uur ’s ochtends in de Vergaderzaal van Directie Financiën te Camacuri 2 plaatsvinden. De nota van inlichtingen zal op 21 november 2023 aan alle gegadigden digitaal worden toegezonden.

Openbare aanbesteding:De openbare aanbesteding vindt plaats op 24 november 2023 om 10:00 uur ’s ochtends op het kantoor van de Directie Financiën.

Inschrijving:De offerte op dit werk dient negentig (90) kalenderdagen gestand te doen. Inschrijving dient te geschieden op het bij de TOR gevoegde en gewaarmerkte inschrijvingsformulier. De inschrijver moet bij zijn inschrijving een aantal documenten bijvoegen onder andere:• Bewijs van inschrijving van de Kamer van Koophandel van Aruba;• Verklaring van de Ontvanger.• Overige vereiste documenten zoals vastgesteld in de Term of Reference




DVG cu programa di vacunacion contra Influenza y COVID-19 den bario
Pa proteha e grupo di ciudadanonan na risico den nos comunidad di bira hopi malo, desaroya complicacion of fayece debi na infeccion cu  e virus di Influenza of COVID-19, DVG ta informa cu lo cuminsa ofrece dentro di poco e vacuna anual di Influenza y COVID-19 den bario.

Ciudadnonan cu ta cay bou di grupo di risico cu por pasa vacuna na e bus den e diferente barionan ta:  

Riba e dianan menciona aki bou, DVG lo ta den diferente bario rond Aruba unda cu es cu ta cay bou di grupo di risico aki riba menciona por yega mas facil serca nos pa busca su vacunanan. Ta importante si pa tene na cuenta cu algun persona di e grupo di risico mester un recept di dokter di cas. Durante e bishitanan den bario lo tin e vacuna di Influenza y tambe COVID-19 disponibel.

Pa mas informacion like nos Facebook page Directie Volksgezondheid DVG Aruba, Follow nos riba Instagram directie_volksgezondheid_aruba, subi nos website www.dvg.aw, yama nos na 5224200 of mail nos na [email protected]




Vota pa Karol Croes di Aruba durante Miss Universe
Manera tur aña tin competencianan digital ta tuma lugar na banda di e certamen di Miss Universe mes. Den e caso aki e aña aki tin dos oficial. Ta importante pa Aruba bini hunto y vota pa nos representante esta Karol Croes. Ta pidi pa hasi uso di ambos forma di vota.

E promer opcion pa vota ta via e app di Miss Universe mes. Tanto den Apple Store como Playstore por busca : Miss Universe. Por download e app y asina vota pa Karol Croes representando Aruba. Via e app aki bo por vota solamente 1 biaha.

E otro opcion ta un votacion via e plataforma di CI Talks. Via e app aki por vota gratis cada 24ora. Cu e opcion aki ta pidi naturalmente pa vota mas cu un dia pa asina por sobresali den e votacion digital.  E link pa vota ta:

https://v.citalks.com/vfc/entry/59?fbclid=IwAR08IIKZ-TblGIjpcLtkm_n9LlezFGSi8gwDLHXeN3iYStUb8YpjdoNTAzY_aem_AeA89d2VBm1mzQwJi32BVXSBrH94CmyoZOvvnBQgOrIsP_KmON3vRC5aKZTtPn8-Qvk&mibextid=Zxz2cZ

Exito na Karol y nos ta convenci cu Aruba lo sa di apoye cu e votacion.

E cobertura di Miss Universe for di San Salvador ta wordo presenta exclusivamente pa Dufry cu un tremendo sale na su tienda den Caya Principal y su RED App unda bo por spar y usa punto. Tambe Setar NV awor cu Data y yamada den un solo plan, Hybrid cuminsando for di Afl.55 cu 15GB di Data.

E cobertura di Miss Universe for di San Salvador ta wordo presenta exclusivamente pa Dufry Duty Free cu un tremendo specials na su tienda den Caya Principal riba perfume y su RED App unda bo por spar y usa punto. Tambe SETAR NV : Bo kier Double data? Busca bo Prepaid data bundle di 3 dia pa Afl.15 y ricbi double data riba diabierna!




Hof a ordena: Basha cura di zink y corta mata di fruta
E problema entre dos bisiña pa motibo di un mata di Watapana y tres di fruta, no ta algo di awo. E situacion a bay asina leu cu el a bay corte. Pero e no a keda na Corte di Prome Instancia, sino a bay na apelacion y recientemente hof a dicta fayo den e caso aki.

E caso ta draai rond di e matanan y e plachinan di zink, poni pa wanta e matanan, cu ta un molester pa e otro bisiña. P’esey a pidi pa kita tanto e matanan y e plachinan di zink.

Famia Franken a cuminsa e caso den prome instante pa motibo cu e matanan di cas di famia Farro (a apela) a bira demasiado grandi y ta cay den nan cura di cas.

Franken a gana e caso den prome instancia y corte a ordena pa kap e matanan en cuestion. A resulta cu no a kap e matanan pero a lanta un separacion traha cu plachinan di zink.

Un parti di tratamento di e caso aki a tuma luga na sede di corte pero tambe huesnan a bay na e sitio pa mira e situacion cu nan mesun wowonan. Asina a bay na e adresnan Washington 37-D y 37-C. Y despues a bay corte bek pa sigui cu e tratamento.

E caso aki a tarda basta pa motibo cu dado momento a bin cambio den un of mas hues pa cual mester a duna un splicacion verbal atrobe pa e huesnan nobo. Esaki a tuma luga apenas dia 5 di september, 2023.

Mirando cu e prome decision no a yuda mucho, hof a duna e ordo pa kap e matanan completo of  kapnan nan un altura cu ta menos cu e cura di e bisiña. Banda di esaki a ordena pa elimina e cura di plachi zink cu a pone pa wanta e matanan.

Pa un relato amplio lesa TREMPAN.




Zyqion J.S. Soekandar a gradua di Universidad di Aruba
Diabierna, 13 october, 2023, a gradua na e Facultad di Ley na Universidad di Aruba, Zyqion J. S. Soekandar.El a gradua defendiendo su master tesis titula:

“De gevolgen van het Ruimtelijk Ontwikkelingsplan met voorschriften (ROPV) voor erfpachters van overheidsgronden. Een onderzoek naar de verhouding tussen de aan het recht van erfpacht verbonden bestemmingsvoorwaarden en het ROPV.”

E miembronan di e comision di examen tawata: Prof. mr. dr. Herman Bröring representa pa mw. mr. Brechtje Huiskes; mr. dr. N. Chun Luk y mr. dr. Carlos Bollen

Universidad di Aruba ta felicita Zyqion J. S. Soekandar cu su logro.




Saboria e delicianan di november: Un biahe culinario na Que Pasa Restaurant & Winebar
E luna aki di november, nos ta invita boso pa bin disfruta di un experiencia culinario extraordinario cu nos menu special nobo di 3 plato. Nos seleccion exkisito ta ofrece un variedad di appetizer, plato principal y dessert cu ta priminti di tenta bo gusto.

APPETIZER

Sushi: Disfruta di un dushi fusion di tempura kanikama, keshi crema, concomber, scallions y un toke di mayonaise di lime.

Sopi di seafood: Disfruta di un cremoso sopi di seafood cu pida dushi di cabaron y pida di mero.

PLATO PRINCIPAL

Tenderloin: Saboria un tenderloin di 6 oz. compaña pa berdura mixto, crema di wortel, un dushi saus di biña cora y puffed garlic pa un dushi mescla di sabor.

Pasta al pesto di salmou: Saboria e cremoso pasta al pesto cu salmou, siboyo cora, puffed tomato, zucchini, creando un harmonia di textura delicioso.

DESSERT

Apple Strudel: Conclui bo biahe culinario cu un nota dushi. Ta sirbi nos apple strudel cu ijscream di vanila, gel di strawberry y un crumble di buscuchi di Bastogne.

E delicioso menu aki di 3 plato tin un prijs di 58 florin pa persona y ta disponibel tur dia durante henter e luna di november. Pa bo no perde e experiencia culinario aki pa tempo limita, nos ta recomenda bo pa bo reserva bo mesa di antemano. Join nos y descubri e arte di bon mesa den su maximo expresion, caminda cu cada plato ta un obra maestra. Lo bo por disfruta di e delicianan increibel tanto den interior di e Cas di Comerciante Antiguo como pago, den e hofi. Pa mas informacion, bishita nos website quepasaaruba.com.




Dia di Derecho di Mucha tambe mester celebra den grandi
Riba 20 di november, ta celebra dia nacional y internacional di Derecho di Mucha, banda di esey riba e dia ey tambe ta conoci cu Telefon pa Hubentud a ricibi su prome yamada di hoben aki na Aruba. “Nos ta pensa si nos ta celebra Pasco, Aña Nobo y Halloween, nos mester por celebra Dia di Derecho di Mucha tambe na grandi,” segun Shurman Milliard di Telefon pa Hubentud.

Telefon pa Hubentud (TPH), como fundacion cu realmente t’ey pa nos hobennan y comunidad, no solamente pa esunnan mas chikito, pero pa tur hoben, kier haci celebracion anual mas grandi tur aña. Pues pa 2023 e fundacion atrobe lo celebra den grandi. Conhuntamente cu Telearuba, un partner trahando cu TPH desde inicio, lo tin e oportunidad pa riba 20 di november tuma over e programa di Nos Mainta. Riba e dia ey e fundacion mag di tuma over e programa completo pa loke ta invitadonan pero tambe e diferente topico cu ta bin dilanti.




Aruba Bank a clausura evento di Celebracion di Aprecio pa cliente
Aruba Bank ta contento di por anuncia e exitoso conclusion di e Celebracion di Aprecio pa cliente. E evento tabata un demostracion di gratitud y compromiso na e clientenan di Aruba Bank, ofreciendo un variedad di actividad interesante y sorpresa durante algun siman.

E Celebracion di Aprecio pa cliente a inclui momento di sorpresa na cada sucursal cu un dushi treat. Aparte di esaki, e aña aki Aruba Bank a enfoca riba e parti educativo y a organisa cuater tayer cu e topiconan scogi durante un encuesta.

E celebracion a enfoca riba expresa gratitud na e clientenan leal di Aruba Bank pa nan confiansa y sosten continuo.

Si acaso bo no a logra pa participa na e workshop nan por click aki:

·         The Basics of Financial Planning            https://youtu.be/eAtFl_sKJKA

·         Improve your Financial Well-Being           https://youtu.be/3qNLxydRG7w

·         Financial Planning for Couples               https://youtu.be/Q49RThhjsEY

·         Retire in Peace                                        https://youtu.be/7QGk3myP8kI

Nos ta contento cu un cantidad grandi di cliente a disfruta y participa na nos Celebracion di Aprecia pa cliente. Esaki ta nos compromiso pa brinda un experiencia bancario personalisa na cada cliente, y pa sigui sirbi comunidad cu excelencia y dedicacion.

Aruba Bank ta extende su gratitud di curason na tur cliente y coleganan cu a contribui na exito di e Celebracion di Aprecio pa cliente. Banco ta keda comprometi pa sostene su balornan fundamental.




Festival di Karaoke di Aruba Lions Club tabata fenomenal
Diasabra 28 di october na China Club a tuma luga un evento pa recauda fondo di  Aruba Lions Club unda 24 cantante masha entusiasma a subi escenario pa asina presenta nan tema musical.

Un cuerpo di hurado tabata tin un trabou dificil pa scoge e ganadonan tanto den categoria A y B . MC di anochi tabata Esmeralda Tromp y Magaly Dijkhoff-Arends. 

Na final di e anochi e cantante mas popular a resulta di ta Nelkis Arends cu ta e participante cu a bende mas carchi. 

Den Categoria B e resultado tabata lo siguiente 

3er luga tabata Roberto Orman 

2do luga tabata Milberto Vrolijk 

1e lugar a resulta Filomena de Cuba 

Den Categoria A e resultado tabata lo siguiente 

3er luga Hernan Dirksz 

2do luga Andres Molina

1er luga Daisy Koolman 

Aruba Lions Club ta gradici tur esunnan cu a cumpra nan entrada paso esaki ta yuda e club sigui yuda den comunidad. 

Tambe danki na tur e miembronan di Aruba Lions Club cu a traha e anochi aki den Cushina y Bar, sin lubida tur e amigonan comerciante cu a yuda nos cu premionan y cu a yuda nos pa asina e karaoke Fest aki bay fenomenal. 

Keda pendiente pa e siguiente proyecto di Aruba Lions Club cu ta Hunger Relief den December y pronto lo anuncia nan siguiente Fundraising Event planea pa e luna di april 2024 .




DOW: Paña a pega den riool na Monserat
Tin un situacion na Monserat, caminda cu awa sushi ta sali bin ariba, bay riba caminda, pasa dilanti di un compleho di apartamento y caba den un otro riool. Segun Beheer Infrastructuur na DOW, ing. Daryl Leu, tin e pomp na Monserat cu ta conecta cu e casnan di pueblo. E problema di mas grandi cu ta haya eyden cu tin hopi sushi, manera paña etc., ta tira eyden y paña no mag di ta den riolering.

Segun Leu, nan ta bezig ta pomp e awa. E pomp ta chupa e awa mand’e p’e otro p’asina e por yega n’e planta. Pero e pomp no ta diseña pa manda paña. Esey t’e problema di mas grandi cu ta haya eynan.

E problema aki ta andando pa basta tempo caba y a aumenta e capacidad tambe p’e mesun coleganan tira bista eyden y ta mantene regularmente, casi tres biaha pa siman. Hasta durante fin di siman ta controla ey pa mira si tur cos ta bay bon. Pero paña ta drenta na tur momento y no por keda ey 24/7 pa haci esey.

Loke ta bezig ta haci ta suplica e bario pa por fabor no tira nada cu no ta pertenece eynan. No ta permiti paña den riolering pasobra e pomp no por traha riba dje. Comunidad mester yuda tambe p’esaki.

Pa mas detaye lesa TREMPAN.




Wind Creek Aruba ta celebra bintiun graduado cu nan “GED certification program”
Wind Creek Aruba, e empresario preferi na Aruba, a lansa un programa pa nan empleadonan “GED Certification Program” na luna di april ultimo. Dirigi pa duna nan empleadonan e oportunidad pa crece y desaroya nan mes, Wind Creek Aruba a cuminsa cu e iniciativa aki, pa desaroya talento individual. Nan a scoge pa haci esey na un forma nobo, pues na pia di trabou, bou di orario di trabou, manteniendo salario y cubriendo tur gasto di e programa pa cada empleado. 

Como cu Wind Creek Aruba ta un compania enfoca riba proposito, y cu tin como prinicipio principal pa tur hende sinti un sentido di pertenencia y importancia, nan ta reconoce e balor di inverti den nan miembronan di ekipo, pa asina nan por sigui crece personalmente y profesionalmente. Haciendo esey posibel lo contribui positivamente na nos comunidad y pais. 

Pa por a realisa esaki nan a cuminsa un colaboracion cu “International School of Aruba”, y awe  por bisa cu hopi orguyo cu Wind Creek Aruba tin 21 graduado pa e aña 2023. 

Lastimamente no tur hende ta logra obtene un diploma pa varios motibo. Nan ta cuminsa traha contribui cu nos pais y ta sirbi nos turistanan fiel. P’esey Wind Creek Aruba ta compromete su mes como un compania responsabel y ta inverti activamente den e desaroyo di su miembronan di ekipo. 

‘Nos ta percura pa tin diferente oportunidad pa nos miembronan di ekipo por progresa, manera entrenamento den dunamento di servicio, cursonan di Ingles y Spaño y mas. Nos ta afortuna pa ta parti di e organisacion aki, asina Paul Gielen, General Manager di Renaissance Wind Creek Aruba Resort a expresa. Nos ta kere profundamente den e programa aki y awor hunto nos ta celebra 21 graduado’ 

Como e prome compania na Aruba nan a start e programa aki cu 31 miembro di ekipo cu a pasa e examen di admision. Tur e miembronan aki ta biba e balor clave di compania cual ta 

’Do it Right, Be the Best, Have Fun’.

Dialuna anochi, tur graduado hunto cu nan invitado por a celebra e momento inolvidabel aki y a ricibi nan diploma for di Dennis Willeford, e excabesante di ISA y Paul Gielen Gerente General di Renaissance Wind Creek Aruba Resort. Sra. Tisa LaSorte, Presidente y CEO di AHATA tambe tabata presente y cada graduado a wordo compaña cu nan manager y gerente ehecutivo. 

E anochi di gran logro y celebracion tabata yen di alegria y compliment pa e graduadonan cu a logra nan diploma y haciendo nan estudio banda di nan trabou regular. 

Algo cu ta remarcabel ta e graduado di mas grandi tin 56 aña y esun mas hoben, 21 aña. Tambe un mama y yiu homber a logra ricibi nan GED diploma na e mesun momento. Tabata bunita pa mira con e grupo a conecta un cu otro, trahando den diferente departamento, manera Wind Creek Crystal y Wind Creek Seaport Casino, Engeneering, Starbucks, Aquarius Restaurant, Accounting, Renaissance Island, Renaissance Convention Center y Front Office. 

Wind Creek Aruba a laga sa cu ya e ekipo di Recurso Humano ta planeando pa e siguiente programa GED pa e aña 2024. Nan ta trahando cu gran anticipacion hunto cu International School of Aruba, pa asina sigui ofrece nan miembronan di ekipo un educacion di nivel halto.




Aeropuerto di Aruba cu logro remarcabel durante Routes World 2023
Aruba Airport Authority N.V. (AAA) den representacion di Barbara Brown, Chief Revenue Development & Communications Officer y Jo-Anne Meaux-Arends, Aviation Business Development Executive, a atende e di 28 edicion di Routes World na Istanbul. Routes World ta un evento clave den industria global di aviacion, treciendo mas di 2.500 profesional den e industria di aviacion, aeropuerto y stakeholders di aviacion, segun Routes Online mes a informa.

Durante e conferencia, Aeropuerto di Aruba a tene mas di 20 reunion cu aerolineanan estableci caba como tambe esunnan cu ta cuminsando. Tambe cu diferente aeropuerto clave manera Bello Horizonte y Guarulhos Airport.

Como resultado di e reunionnan aki, a establece diferente asociacion cu lidernan den e industria manera Flair Airlines, Air France, Edelweiss Air AG y Breeze. Mirando cu Aruba ta experenciando mas demanda, particularmente for di e mercado di Merca, Canada y Latino America, asisti na un conferencia di e tipo aki ta fortalece e posicion di Aeropuerto di Aruba como un mercado di gran productividad y destinacion preferi pa e aerolineanan cu ta en busca di un expansion.

Ademas, Aeropuerto di Aruba a aborda e retonan di capacidad na Europa, incluyendo Schiphol y a combersa riba e plannan di transporte aereo pa 2024-2026. E plannan aki ta inclui varios proyecto importante di expansion na Aruba, desaroyo di e inventario di cambernan na Aruba y introduccion di servicio nobo y mas frecuencia di vuelo.

E aspectonan cu mas a destaca a inclui:

1: Southwest lo aumenta frecuencia di vuelo den zomer 2024 pa e ruta di Baltimore (BWI) – Aruba (AUA). E servicio lo bay di 2 vuelo pa siman pa 5 vuelo pa siman, haciendo uzo di avion Boeing 737 y 738, ofreciendo aproximadamente 143 asiento pa vuelo. Ta spera cu e expansion aki lo genera aproximadamente 429 asiento semanal adicional pa Aruba for di Baltimore. Ya caba Southwest a logra avance substancial na Aeropuerto di Aruba, cu un aumento anterior den e frecuencia di vuelo desde Orlando (MCO) na servicio diario na comienso di e aña aki.

2: Delta Air Lines a confirma e incorporacion di un di dos servicio for di JFK (New York) pa e temporada di winter y tin plan pa actualisa su avion di un B757 pa un A320-neo debi na e demanda cu ta creciendo.

3: Copa Airlines, cu actualmente ta opera vuelo diario pa Panama (PTY), tin planea pa dobel e vuelonan aki pa 2024, demostrando un compromiso cu expansion.

4: Canadian Airlines ta dedica na mehora e servicio directo na nos isla durante e lunanan di zomer, ofreciendo su pasaheronan mas opcion di biahe.

5: Ta spera cu Wingo lo por establece un di cuater destinacion pa 2024, mehorando ainda mas e conexion y accesibilidad pa Latino America.

E desaroyonan aki ta marca un fase emocionante di crecemento y miho opcion di biahe pa Aeropuerto di Aruba, ya cu e ta den un posicion pa ofrece e biaheronan un experiencia excepcional y fortalece ainda mas su posicion den e industria di aviacion global.

Tocante AUA AirportAeropuerto di Aruba ta un di e aeropuertonan mas ocupa den region Caribe cu mas di 22 diferente aerolinea operando pa Aruba contribuyendo na mas cu 2.5 miyon pasahero pa aña y cu buelonan pa 30 diferente destinacion rond di mundo y 45 destinacion non-stop rond mundo. Aeropuerto di Aruba ta sirbi 71% di mercado di Merca y Canada, 17% di Latino America, 7% di Europa y 5% di Caribe Hulandes te cu september 2023. 

Aeropuerto di Aruba ta reconoce cu esaki ta danki na e economia stabiel, clima politico, hospitalidad, populacion diversifica y siguridad general di nos isla. Aeropuerto di Aruba su aspiracion ta pa bira un di e aeropuertonan di mas sostenibel, safe y a prueba di futuro den Latino America & Caribe, brindando un luga di trabou sigur, cu facilidadnan moderno y un servicio excelente na e clientenan cu ta refleha nos hospitalidad, contribuyendo na un futuro prospero pa Aruba. 

Conoce mas di loke ta pasando na Aeropuerto di Aruba door di bishita www.airportaruba.com y connecta cu AUA airport riba Twitter.com/Aruba_Airport, Facebook.com/ArubaAirport, Instagram.com/arubaairport/ y Linkedin.com/ArubaAirport.




Vota pa Karol Croes di Aruba durante Miss Universe
Manera tur aña tin competencianan digital ta tuma lugar na banda di e certamen di Miss Universe mes. Den e caso aki e aña aki tin dos oficial. Ta importante pa Aruba bini hunto y vota pa nos representante esta Karol Croes. Ta pidi pa hasi uso di ambos forma di vota.

E promer opcion pa vota ta via e app di Miss Universe mes. Tanto den Apple Store como Playstore por busca : Miss Universe. Por download e app y asina vota pa Karol Croes representando Aruba. Via e app aki bo por vota solamente 1 biaha.

E otro opcion ta un votacion via e plataforma di CI Talks. Via e app aki por vota gratis cada 24ora. Cu e opcion aki ta pidi naturalmente pa vota mas cu un dia pa asina por sobresali den e votacion digital.  E link pa vota ta:

https://v.citalks.com/vfc/entry/59?fbclid=IwAR08IIKZ-TblGIjpcLtkm_n9LlezFGSi8gwDLHXeN3iYStUb8YpjdoNTAzY_aem_AeA89d2VBm1mzQwJi32BVXSBrH94CmyoZOvvnBQgOrIsP_KmON3vRC5aKZTtPn8-Qvk&mibextid=Zxz2cZ

Exito na Karol y nos ta convenci cu Aruba lo sa di apoye cu e votacion.

E cobertura di Miss Universe for di San Salvador ta wordo presenta exclusivamente pa Dufry cu un tremendo sale na su tienda den Caya Principal y su RED App unda bo por spar y usa punto. Tambe Setar NV awor cu Data y yamada den un solo plan, Hybrid cuminsando for di Afl.55 cu 15GB di Data.

E cobertura di Miss Universe for di San Salvador ta wordo presenta exclusivamente pa Dufry Duty Free cu un tremendo specials na su tienda den Caya Principal riba perfume y su RED App unda bo por spar y usa punto. Tambe SETAR NV : Bo kier Double data? Busca bo Prepaid data bundle di 3 dia pa Afl.15 y ricbi double data riba diabierna!




Lo presenta di proyecto di investigacion riba impacto social di COVID-19
Na maart 2021 Universidad di Aruba, den colaboracion cu e Instituto di Investigacion y Salud Biomedico di Corsou y e universidadnan di Corsou, Sint Maarten y Utrecht, a inicia un proyecto di investigacion pa studia e impacto di e pandemia di Covid-19 riba e calidad di bida y e derechonan humano di e famianan vulnerabel na Aruba, Corsou y Sint Maarten. 

E virus di Covid-19 tabata un di e crisisnan sanitario mas catastrofico di ultimo tempo. E virus no solamente a afecta e economia, sistema di salud y structura social mundial, pero e sistemanan di salud y structura social di Aruba tambe a trastorna. 

Durante e proyecto di investigacion multidisciplinario aki, e grupo di investigacion a studia e impacto social di e pandemia riba e famianan vulnerabel y di ingreso abao na Aruba, Corsou y Sint Maarten (e islanan CAS), dunando atencion specialmente n’e hende muher, adulto mayor y migrantenan indocumenta. 

Dentro di e estudio aki, e investigadonan a uza un enfoke basa riba derecho humano pa studia cual t’e efectonan di e acuerdonan entre Hulanda y e islanan CAS riba e derechonan humano den Reino Hulandes. 

Ademas e investigadonan a studia experiencia di e famianan vulnerabel y cual recurso e famianan a uza pa forma resiliencia social.

Na Aruba a logra tene en total 27 entrevista cu e participantenan. Di e 27 entrevistanan, 6 a  ehecuta cu organisacionnan local HIAS, Cruz Cora Aruba y 2 grupo di enfoke a organisa hunto cu e interesadonan di gobierno y sociedad civil. Tambe a traha tres video cortico pa por captura y compronde e experiencianan di un trahado comunitario, un dunado di cuido y un educador. 

Por ultimo a haci un revision di literatura riba e reaccion di e paisnan y e efectonan di e reaccionnan aki riba e normanan y proteccion legal di derecho humano.  

Na Universidad di Aruba, riba diamars dia 21 di november di 9.00 am te 1.00 pm, e grupo di investigacion lo presenta e resultado di e examen y nan recomendacionnan pa gobierno y e organisacionnan local riba con pa responde n’e crisisnan den futuro. E interesadonan relevante lo ta presente y lo haya e oportunidad pa reaciona riba e recomendacionnan y duna nan aporte. Entrada ta gratis.




Edmarc Kock a gradua como Bachelor of Arts na Universidad di Aruba
Diaranson 8 di November 2023, Edmarc a defende su tesis exitosamente y a obtene su titulo di Bachelor of Arts. Esaki a sosode dilanti di e comision di graduacion cu tawata consisti di Edward Erasmus, M.A., Helmut Vink, LL.M. M.A. y drs. ing. Michael Raymond, ken ta Manager Afvalinzameling Serlimar SG. Ademas tabata presente decano di Facultad di Arte y Ciencia, dr. Mieke de Droog, famia di Edmarc, invitado y docente di Universidad di Aruba.

E titulo di Edmarc su tesis ta “Collaborative Governance: A Case Study on Waste Management in Aruba Prior to the 2021 Aruban General Election”. Edmarc a investiga con gobernacion colaborativo por a contribui na reto di maneho sostenibel di desperdicio (sushi) na Aruba prome cu e eleccion general di Aruba na 2021.

Cu e investigacion aki, Edmarc kier a demostra cu gobernacion colaborativo por ta exitoso si tur organisacion traha hunto pa combati e retonan di desperdicio na Aruba. E investigacion a demostra e importancia y tambe varios beneficio pa Aruba y mayoria di e organisacionnan relaciona cu desperdicio. 

Edmarc a colabora cu diferente organisacion den e sector di desperdicio y a base di e resultadonan di e investigacion, a duna diferente recomendacion. Informacion y recomendacion di e diferente organisacionnan cu a participa den e investigacion a yuda Edmarc cu e proceso di formulacion di su recomendacionnan. E recomendacionnan proponi ta entre otro: establece un mision y un vision distinto, desaroya plan di accion cu ta enfoca riba paso cortico, envolve mas organisacion pa participa den maneho di desperdicio y educa/conscientisa e pueblo di Aruba tocante e importancia di mantencion di desperdicio.

Un palabra di gratitud ta bay na: coleganan di Universidad di Aruba, e docentenan di e departamento di OGM y profesional cu a yuda of guia Edmarc como studiante. Tambe ta gradici tur e organisacionnan cu a participa y esnan pafo di Universidad di Aruba cu a contribui na un manera of otro.

Pa mas informacion riba e estudio OGM, bishita e website di Universidad di Aruba na http://www.ua.aw/ogm, e pagina di Facebook @UniversityofArubaOGM y e pagina di Instagram @ogm_ua.  




Na Biblioteca: Un miembresia y un buki gratis pa mucha
Biblioteca ta regala cada mucha cu bira miembro nobo un buki nobo. Un buki nobo titula ‘Na cas di Carmen y Carlos’. Un buki cu biblioteca a publica pa tur mucha na Aruba.

Miembrecia ta gratis. Pa registra como miembro, mayor ta hiba nan yiu biblioteca (sea Playa of San Nicolas) y ta hiba un ID valido y e carchi AZV di nan yiu. Biblioteca ta warda tur mucha cu un coleccion grandi di buki masha bunita mes, hopi storia y hopi informacion pa scol. Bini un bini tur!

Na cas di Carmen y Carlos

‘Na cas di Carmen y Carlos’ ta inspira pa e tema ‘Mi buki, mi cas’. E buki aki ta un regalo pa e muchanan di Aruba. Autor ta Jeroen Hoogerwerf y e buki a keda ilustra pa artista visual Vanessa Paulina. Tur dos a participa tambe na e festival y a bishita diferente scol pa conta storia. ‘Na cas di Carmen y Carlos’ ta un buki na 2 idioma, Papiamento y Hulandes. 

Esaki ta un storia di un famia cu ta pasa un vakantie masha dushi mes. Carmen y Carlos ta prima y primo y nan ta mustra e lesado con cos ta bay cerca nan na cas. 




Prome minister-president di Aruba Henny Eman hospitalisa ayera anochi
Ayera anochi a hospitalisa e prome minister-president di Aruba, mr. Henny Eman (75). E estadista grandi aki di Aruba ultimo añanan ta sufriendo cu un serie di reto cu su salud. Desde algun siman e ta confronta un acumulacion di contratiempo cu su salud. 

E situacion a empeora cu e mester a bay hospital ayera anochi y a keda interna. Su condicion ta stabiel, pero hopi fragil. Su señora y rumannan tabata cu ne te laat ayera anochi. Henny Eman tin un carera impresionante di tres Gabinete y ta reconoci como e homber cu e vision y e liderazgo pa a crea e industria turistico moderno di Aruba despues cu Lago a cera. 

E industria riba cual henter Aruba ta depende awe. Tambe el a lidera Aruba den temponan dificil ora nos a bira Pais como e prome minister-president na aña 1986. Den seno di famia Eman e ta e ruman grandi cu a yuda carga e famia na un edad hoben door di temponan dificil ora nan tata Shon A a fayece y a laga 8 yiu y un viuda atras. Famia Eman ta keda positivo, cu poder di Dios, Henny lo por recupera for di e contratiempo aki.

Jan Hendrik Albert Eman, conoci simplemente como Henny, naci dia 20 di maart 1948, ta un politico pensiona. E tabata e prome minister-president di Aruba desde dia 1 di januari 1986 pa 9 di februari 1989 y despues atrobe di 29 di juli 1994 te cu 30 di october 2001.

Su welo cu tambe yama Henny Eman, a funda Arubaanse Volks Partij (AVP) y ta consider’e un pionero di e lucha pa “separacion” politico di Aruba for di Antia Hulandes.

Su mama tabata un hudiu y su tata un protestant. Su tabata, Albert Eman, miho conoci como Shon A, tambe a lidera partido AVP. Shon A a dedica su bida na e lucha di Aruba pa yega na un status separa dentro di Reino Hulandes, manera cu a presenta na Gobierno di Hulanda durante e Conferencia di Mesa Rondo di Reino Hulandes na aña 1948 na Den Haag. 

Henny a crece den un ambiente politico. For di chikito a mand’e Hulanda pa sigui studia. Despues di a gradua di scol secundario, el a sigui studia na e Facultad di Ley na Universidad di Leiden. Despues di fayecimento inespera di su tata, Henny Eman, a hay’e obliga pa cuminsa cu algun activa comercial na Leiden mes, banda di su estudio.

Na aña 1977, AVP a enfrenta un oposicion pisa y tabata lucha pa sobrevivi den Eilandsraad. Henny Eman a interumpi su estudio pa yuda partido. Na aña 1978 el a obtene su titulo di hurista. El a presenta su tesis over di e aspectonan historico y legal di e Status Aparte di Aruba.

Tres luna prome cu eleccion na april 1979, Henny Eman a yega Aruba. Mesora el a comberti den e lider di loke a keda di e unico partido politico di Aruba cu ainda tabata lucha pa Status Aparte. A reenforsa partido AVP cu hendenan hoben y capaz. Resultado di eleccion di aña 1979 a cambia e situacion pa partido AVP, cu e tempo ey a subi te na cuater asiento den Parlamento. A subi pasobra ta un asiento so nan tabatin e tempo ey!

Despues di un ausencia di seis aña, AVP tambe a regresa den Parlamento di Antia na aña 1979. Henny Eman a bira un miembro masha respeta den Parlamento di Antias y den Parlamento Insular di Aruba. Na aña 1986 el a bira e prome minister-president, di e pais recien naci, Aruba. El a hereda un pais den problema economico serio, net despues di cierre di LAGO. Gabinete Eman a bin cu un plan di rescate economico bon prepara y den algun aña Aruba a cuminsa nabega bek den awanan di prosperidad y stabilidad. 

Henny Eman a ricibi varios reconocemento, manera ta den e Orden Francisco de Miranda y e Orden del Libertador for di Gobierno di Venezuela. Tambe a nombr’e como Officier in de Orde van de Nederlandse  Leeuw door di Gobierno di Hulanda.




Awe abo por ta e siguiente miyonario di Aruba cu Lotto 5
Diaranson ultimo Lotto 5 no a conoce ningun ganado cu ta pone e jackpot sigui crece y pa awe diasabra e suma bira 1 miyon 550 mil florin! 

Lotto 5 ta costa solamente 4 florin pa ticket y bo por combina bo 5 numbernan for di 01 te cu 35, si bo no sa cua numbernan pa kies, bo ta puntra bo rebendedor pa un loco y asina bo ta den wega pa bira e siguiente miyonario y gana e jackpot di 1 miyon 550 mil florin cu Lotto 5. Corda busca bo Lotto 5 trempan, pa asina bo no keda afo di e sorteo miyonario di awe nochi cu Lotto. 

Tambe Lotto ta ofrece bo e opcion pa por cumpra bo weganan di Lotto Online, kiermen si bo no tin chens pa sali cumpra bo weganan preferi di Lotto, bo por cumpr’e for di bo smart phone, tablet of bo computer!

Si ainda bo no tin un cuenta di Lotto Online, bishita www.lottoaruba.com , traha bo cuenta di hungado y asina cu bo cuenta ta aproba, bo por cuminsa hunga Lotto online tambe!

Sorteo di Lotto 5 ta hunga awe diasabra pa 7.45PM y por cumpra bo ticket na bo rebendedor faborito te cu 7.30PM.

Lotto, E Loteria di Aruba tin diferente wega, Catochi, Big 4, 1-OFF, Zodiac, Wega di Number di Korsou di Lotto, Lucky 3, Multi-X, Lotto di Dia, Lotto 5, Mini Mega y cu su Mega Plus, y e diferente weganan di Raspa y Gana y Instacash. Tambe lo por hunga Lotto Online door di bishita: bit.ly/3oIz5K9 pa por registra. Cumprando Lotto bo ta contribui na deporte riba nos isla. E meta ta pa organisa loteria, cambia bida di su hungadonan y na mes momento inverti den deporte local pa medio di donacionnan na e comision di subsidio.




CBA: Bekendmaking inzake structuurwijziging bij Caribbean Mercantile Bank N.V.
Ingevolge artikel 18 lid 2 van de Landsverordening toezicht kredietwezen (AB 1998 no. 16) (Ltk) maakt de Centrale Bank van Aruba hierbij bekend dat zij – op grond van artikel 17 lid 2 van de Ltk – bij beschikking d.d. 2 oktober 2023 toestemming heeft verleend aan BNS International (Bahamas) Limited om via Maduro & Curiel’s Bank N.V. (MCB) een gekwalificeerde deelneming van 48,1 procent te verwerven in Caribbean Mercantile Bank N.V.

Oranjestad, 15 november 2023



 Reload document 
|

 Open in new tab 


Download [75.06 KB]




SETAR ta presenta “Tribute to 70 years of Carnival Music”
Un anochi di gala yena cu musica di Carnaval hunto cu un orkesta

SETAR, como nos compania nacional di telecomunicacion, ta conoci pa su curason carnavalista y pa aporta grandemente na nos Carnaval. Pa celebra e bunita aniversario di Carnaval 70, SETAR kier a trece algo unico pa hunto nos celebra 70 aña di nos Carnaval y su musica en grande. 

Diasabra 11 di november, riba e fecha oficial di apertura di e temporada di Carnaval, SETAR a anuncia su evento “Tribute to 70 years of Carnival Music”. Un evento unda cu lo presenta un coleccion di canticanan di Carnaval di nos isla di e ultimo 70 aña y cu ta conta cu participacion di varios cantante local hunto cu un orkesta cu ta consisti di musiconan local y internacional bou guia di Sr. Carlos Bislip. 

Carnaval y su musica ta un parti grandi y importante di nos cultura y ta algo cu semper nos mester carga, hiba dilanti y conserva. Meta di e evento aki ta pa crea un coleccion di nos musica di Carnaval y pa documenta esaki como parti di nos herencia cultural pa nos generacion y futuro generacionnan. 

E evento “Tribute to 70 years of Carnival Music” lo tuma luga diabierna 5 di januari 2024 na Renaissance Convention Center cuminsando 8.30 pm. Porta lo habri pa 7.00 pm. Entrada ta disponibel pa cumpra via Pay.aw. 

SETAR ta invita pueblo di Aruba completo pa bin experiencia un anochi unico unda cu lo duna homenahe na nos musica di Carnaval. 




Ta pidi ayudo pa Lucio Tromp cu a perde su cas den candela
Na Pos Abou 6D ta biba Lucio Tromp. E tin 62 aña di edad y e mester ayudo pa motibo cu el a perde su cas, tur su cosnan den un candela.

Pa basta tempo e ta purba haya un solucion pa su situacion. Tromp a bati na porta na tur departamento social, pero no a haya ayudo. Un par di mama hoben a topa cu Tromp y a dicidi di brind’e ayudo. Nan a ofrec’e un dak p’e por biba mientrastanto.

Pero, aunke cu nan ta brinda ayudo na Tromp door di bay cu ne, e no por keda cu un di nan pa hopi tempo. Esun cu a brind’e ayudo mes tin su mesun gastonan. E persona aki hunto cu otro mama a busca un solucion door di tuma contacto cu nos redaccion di 24ORA/TREMPAN. E grupo di mamanan aki ta pidi pa yuda Lucio Tromp.

Lucio Tromp a indica cu su pianan ta hincha. Algun luna atras e trailer di Lucio Tromp a pega na candela y te cu awo e no a ricibi ningun tipo di yudansa. Ta pidi comunidad di Aruba si por tin pida palo, pida zim, truck, bobcat of algo pa duna un man y yuda Tromp sali fo’i e situacion cu e ta aden.

Pa mas lesa TREMPAN.COM.




C’un expo: Payroll Pro HRM a celebra 30 aña di exito y a desvela varios module nobo
Payroll Pro HRM, e software di HR y Payroll mas uza na Aruba y Caribe, a celebra un logro di 30 aña di exito na su expo den Hilton Aruba Caribbean Resort & Casino siman pasa diabierna. 

E evento aki a demostra e compromiso cu Payroll Pro HRM tin pa cu innovacion cu e introduccion di modulesnan nobo, reforsando su posicion como lider den e industria. E expo a duna un demostracion comprehensivo di e HR module solido, destacando e caracteristicanan nobo manera e Payroll Pro App, e Career Planning Module, y tambe e Online Applicant Portal. 

E huespednan tabata tin e oportunidad di explora e hermentnan nobo aki, ganando mas conocemento den e programa Payroll Pro HRM. Na e expo tabata tin 200 clientenan di Payroll Pro HRM, creando un ambiente vibrante di celebracion y colaboracion.

Un ‘highlight’ di e evento tabata e presentacion di Jan Noordzij di Advance HR, un compania renombra den servicionan di HR, cu e topico ‘Talent Acquisition & Talent Management’ cual tabata encera un analisis relevante di Aruba su mercado laboral, expectativanan realistico cu un compania mester tene cuenta cu ora di busca trahado nobo, e deseonan di e generacionnan mas hoben, y guia tocante con pa maneha y keda cu e trahadonan valioso pa e compania.

Koos Veel, Director di Gamma It Solutions cu ta e compania cu a desaroya Payroll Pro HRM, a conta con Payroll Pro HRM a cuminsa 30 aña pasa cu su prome cliente y con e colaboracion entre Gamma IT Solutions y VCC International, e distribuidor di e software, a percura pa e programa ta un exito local y international cu nuebe mercadonan: Aruba, Curaçao, Bonaire, Sint Maarten, Saba, St. Eustatius, Jamaica y paisnan mas leu manera Surinam y Guyana.

E honorable Minister di Asuntonan Economico, Comunicacion y Desaroyo Sostenibel, Minister Geoffrey Wever, a honra e ocasion cu su presencia y a extendi un pabien di curason pa e team di Payroll Pro HRM riba nan 30 aña aniversario. 

Tambe Minister Wever a reconoce Payroll Pro HRM pa su exito como un producto local exporta den exterior. E ocasion monumental tabata marca cu un brindis cu champagne ora Minister Geoffrey Wever a duna Payroll Pro HRM un pabien pa su tres decadanan di excelencia.

Jane Wever-Vermaas, Director di VCC International, distribuidor di Payroll Pro HRM:“Nos kier gradici Hilton Aruba pa ta un tremendo anfitrion pa nos evento, IBS pa sponsor e Samsung Flip Pro Displays, nos speaker Advance HR pa e presentacion al caso y necesario, y nos huesped special Minister Geoffrey Wever pa honra nos cu su presencia. 

Alabes nos kier gradici di curason tur nos clientenan, pasobra ta cu nan sosten grandi, nan experticio y nan feedback cu a wordo duna durante e decadanan, cu a yuda Payroll Pro crece te cu unda e ta awor.

Un danki y un pabien tambe pa henter e team di Payroll Pro HRM pa keda innova y dedica na provee solucionnan innovativo pa empodera organisacionnan den e maneho di nan empleadonan na un manera eficiente.

Pa mas informacion tocante Payroll Pro HRM por fabor tuma contacto cu VCC International: tel 5837072 of mail [email protected]




S.A.R. Prinses Beatrix a atende simposio di naturalesa na Universidad di Aruba
Riba su ultimo dia na Aruba, Su Altesa Real Prinses Beatrix, a bishita Universidad di Aruba pa atende un simposio di naturalesa riba invitacion di DCNA. E prinses tin un amor masha special pa Aruba y pa naturalesa.

Durante su bishita, el a presencia diferente presentacion importante. Na su salida, prensa local pa prome biaha den historia tabatin e oportunidad di haci solamente un pregunta na su persona. Claro, mirando cu prensa Hulandes a enfoca mas riba DCNA, representante di 24ora.com a dicidi di puntra Su Altesa Real riba su impresion pa cu e proyecto di restauracion di e coralnan y e proteccion di e shoconan door di Fundacion Parke Nacional Arikok. Prinses ta masha contento y impresiona di e trabou duro cu e fundacion ta haci, por conta cu un ekipo dedica na nan trabou. “Mi tin masha respet pa nan trabou”, asina Prinses Beatrix a vocifera. :Ta importante pa proteha nos naturalesa.”

Na e mesun ocasion aki a topa cu Edison Rijna, kende ta ex-Gezaghebber di Boneiro, durante un entrevista cu Rijna el a conta cu e ta na Aruba cu un otro funcion. E ta ocupa e funcion di enviado special pa Ministerio di Asuntonan Interior y Reino pa e islanan BES y porta den futuro, pa tur e islanan den Caribe.




SETAR ta contento pa anuncia su sosten pa Carnaval 70!
Pa mas cu 2 decada di aporte financiero, SETAR ta orguyoso di ta e Sponsor Oficial di e celebracion cultural mas grandi di Aruba. Durante un encuentro di firma recientemente, Director di SETAR, Roland Croes, a uni forsa cu e miembronan di directiva di Stichting Musica y SMAC pa hunto haci Carnaval 70 un experiencia inolvidabel. Un aplauso grandi pa Aruba su 70 aña di celebracion di Carnaval. SETAR ta cla pa start 2024 cu hopi momentonan di alegria!




Pasahero cu a intimida chauffeur di Arubus cu prohibicion indefini pa subi propiedad di Arubus
Gerencia di Arubus ta reacciona fuerte contra un pasahero cu a intimida un chauffeur. Despues di haci un evaluacion, a tuma e decision di duna prohibicion na e persona en cuestion pa subi e busnan di Arubus.

Esaki ta relaciona c’un video cu a bay viral, unda por a wak un pasahero cu a intimida y falta chauffeur di Arubus respet.

E reaccion di Arubus ta bisa cu nan no ta tolera niun falta di respet y tampoco niun mal comportacion contra cualkier empleado di nos compania y tampoco nos pasaheronan.

Siguiendo procedura di custumber, gerencia a analisa tur prueba cu por a haya, interno y externo. Tambe a scucha e chauffeur en cuestion su experiencia cu e caso y muy principalmente pa wak su situacion emocional den e caso aki. Na momento cu a analisa y documenta e pruebanan, Gerencia di Arubus a bay over na tuma decision rib’e caso aki.

Mesora Gerencia di Arubus a informa e persona en cuestion, pa medio di un carta, cu su persona ta prohibi di subi cualkier propiedad di Arubus, incluyendo e busnan, pa un tempo indefini.

Alabes, Arubus kier a elogia e chauffeur en particular cu a haya su mes den e incidente aki, unda cu e ta demostra cu actitud hopi trankilo y profesional, unda cu el a sa di domina su mes, n’e manera cu Arubus a spera di dje.

Pa medio di esaki, Arubus kier a enfatisa, cu lo no tolera niun tipo di agresion, falta di respet, intimidacion y mucho menos insulto den direccion di nos empleadonan y tampoco niun di nos pasaheronan, riba cualkier propiedad di Arubus NV. Esaki ta inclui e busnan riba caminda, transportando publico.

Arubus ta spera cu e sorto di incidentenan aki, manera esun di diaranson ultimo no tuma luga mas y cu por sigui brinda e miho servicio na tur nos pasaheronan.




SETAR ta presenta “Tribute to 70 years of Carnival Music”
Un anochi di gala yena cu musica di Carnaval hunto cu un orkesta

SETAR, como nos compania nacional di telecomunicacion, ta conoci pa su curason carnavalista y pa aporta grandemente na nos Carnaval. Pa celebra e bunita aniversario di Carnaval 70, SETAR kier a trece algo unico pa hunto nos celebra 70 aña di nos Carnaval y su musica en grande. 

Diasabra 11 di november, riba e fecha oficial di apertura di e temporada di Carnaval, SETAR a anuncia su evento “Tribute to 70 years of Carnival Music”. Un evento unda cu lo presenta un coleccion di canticanan di Carnaval di nos isla di e ultimo 70 aña y cu ta conta cu participacion di varios cantante local hunto cu un orkesta cu ta consisti di musiconan local y internacional bou guia di Sr. Carlos Bislip. 

Carnaval y su musica ta un parti grandi y importante di nos cultura y ta algo cu semper nos mester carga, hiba dilanti y conserva. Meta di e evento aki ta pa crea un coleccion di nos musica di Carnaval y pa documenta esaki como parti di nos herencia cultural pa nos generacion y futuro generacionnan. 

E evento “Tribute to 70 years of Carnival Music” lo tuma luga diabierna 5 di januari 2024 na Renaissance Convention Center cuminsando 8.30 pm. Porta lo habri pa 7.00 pm. Entrada ta disponibel pa cumpra via Pay.aw. 

SETAR ta invita pueblo di Aruba completo pa bin experiencia un anochi unico unda cu lo duna homenahe na nos musica di Carnaval. 




Trahado di Arubus: Ta pone hende na mando cu no tin conocemento di transporte
Diabierna e trahadonan di Arubus N.V. a mustra nan mal contento door di manifesta pa dos ora. Nan a informa adelanta di e intencion y ta rabia pasobra sabiendo cu nan ta bay manifesta, e director Mohamed a subi avion. Nan ta di pensamento cu a pone hende na mando cu no tin conocemento di transporte publico.

Johairo Giron, trahado di Arubus, a splica cu e problema principal cu tin, ta cu a pone persona maneha compania manera Arubus cu no tin conocemento kico ta pasa di transporte. E no a referi na e director su estudio, pero e transporte riba caya unda cu mester conoce esey pa sa kico ta papia. Asina ey por regla cu e trahadonan. No ta papia di e chauffeur cu a baha fo’i VWO, pero, segun Giron, “e disciplina y respet cu nos ta brinda e pueblo, ta nos ta dun’e. Anos ta trece placa aden, anos ta duna transporte. Y e respet ey nos no ta hayand’e.” Pero faya bo ta haya.

El a recorda cu nan, esta e chauffeurnan, ta esunnan cu a cana bay bestuurskantoor pa pidi yudansa for di minister. E mandatario a priminti nan ayudo, incluso a sinta na mesa pero a pone un di tres persona pa evalua y investiga. Y awo e minister mes no ta presenta. P’esey nan ta haya cu e minister a gaña nan. Giron tabata un shopsteward di Arubus y a expresa cu e disgusto treci dilanti ta cu e ta un di nan cu a yega parlamento dia cu nan a bay pa yega na un solucion cu e minister.

E mandatario a priminti di yega na un areglo. Pero te fecha di awe, tur cos ta pinta bunita aya banda, mientras pa nan esey no ta e caso. A compronde cu e ta gañando nan. Giron ta esun cu a invita minister Arends pa subi boto bay pisca, planta mata na Santa Rosa. Tambe el a invita e minister pa yega Arubus y pa haya sa e realidad di kico ta pasa n’e compania. Pero, el a core informa gerencia, cu a pinta tur cos bunita. El a pidi e mandatario pa simplemente cana kibra na oficina of stacion di bus. E trahadonan ta pidi pa respeta nan, respeta nan trabou, pero tambe balora nan como trahado di Arubus.

Alex McLeod, ex-trahado, a splica cu su persona ta sinti basta horca, pasobra no tin espacio pa biba. Ta sinti manera ta hogando. Arubus tabata bunita pa traha aden, hopi beneficio. Pero desde defunto Theo Croes a cuminsa mira decadencia den Arubus.

Croes a bay y na su luga a bin Edwin Mohammed, kende a yega eynan como wolf bisti como lamchi. Mohammed a yega eynan cu diferente promesa, pero el a bira director y e paña di lamchi a bay. Segun McLeod, Mohammed ta plunder tur cos fo’i Arubus. E ta kita tur cos, e tiki benefishi cu tin, for di e chauffeurnan.

Pa mas lesa TREMPAN.COM.




Iglesianan Cristian di Aruba: Gobierno no mester sucumbi na presion di Hulanda
Actualmente tin un proposicion di ley na Parlamento pa legalisa matrimonio entre personanan di mesun sexo. Raad van Advies a duna su conseho positivo caba riba e proposicion di ley aki y Hof tambe a obliga gobierno introduci un ley di tal indole. Gobierno di Aruba no tabata di acuerdo cu e decision di Hof y diabierna 10 di november e huesnan di casacion lo cuminsa trata e caso na Hulanda.

Nos por a scucha nos Prome Minister defende derechonan di e comunidad LGBT+ den un conferencia na Den Haag tocante progreso di femenismo. E lidernan religioso tambe ta para pa derecho igual den e casonan igual. Sinembargo, tanto gobierno como parlamento mester realisa cu ora ta trata di matrimonio di e personanan di mesun sexo Corte Europeo pa Derecho humano ya a dicta cu aki no ta trata di e casonan igual. Consecuentemente no tin derecho legal pa habri matrimonio pa personanan di mesun sexo na Aruba.

Gobierno y parlamento mester puntra nan mes dicon e luchadonan pro LGBT+ a bini cu un proposicion di ley pa acomoda lesbiana y gay (LG) pero nada pa bisexualnan (B). Si e lucha berdaderamente tabata pa igualdad ta exclui bisexualnan for di e proposicion di ley aki. Esaki no ta prueba cu e meta real no ta igualdad sino simplemente desmantela matrimonio conforme ley di Dios y ley di naturalesa? 

Legalisa matrimonio entre personanan di mesun ta habri un caha di pandora pa legalisa tur otro tipo di preferencia sexual den futuro. E pedofielnan na Hulanda y Merca ya a cuminsa uza e mesun strategia cu homosexualnan tambe ta uza, esta nos a nace asina.

E consecuencianan di legalisa matrimonio di mesun ta mucho mas cu simplemente duna dos persona cu ta stima otro cierto derecho. E ta encera tambe cu gobierno ta declara cu e acto homsexual ta normal y cu esaki mester ta inclui den enseñansa na nos muchanan. Pa no papia mes di e riesgonan pa salud ora hende uza e partinan di e curpa humano contrario na su diseño y funcion. 

Ya caba tin un aumento di problema di salud bou di hende muhe den un relacion heterosexual den cual ta uza practicanan di e bida homosexual. Esaki ta djis algun di e consecuencianan si Parlamento declara cu e acto homosexual ta normal.

Gobierno no mester sucumbi pa presion di Hulanda cu hasta a cambia su constitucion pa acomoda e hendenan LGBT+. Lidernan religioso ta haci un apelacion na Gobierno pa duna pueblo di Aruba e oportunidad pa expresa su mes riba e topico aki pa medio di un referendum. Asina so por garantisa cu democracia ta funciona berdaderamente relaciona cu e topico aki.




SETAR ta contento pa anuncia su sosten pa Carnaval 70!
Pa mas cu 2 decada di aporte financiero, SETAR ta orguyoso di ta e Sponsor Oficial di e celebracion cultural mas grandi di Aruba. Durante un encuentro di firma recientemente, Director di SETAR, Roland Croes, a uni forsa cu e miembronan di directiva di Stichting Musica y SMAC pa hunto haci Carnaval 70 un experiencia inolvidabel. Un aplauso grandi pa Aruba su 70 aña di celebracion di Carnaval. SETAR ta cla pa start 2024 cu hopi momentonan di alegria!




Mama di Michael Peguero Valdes mes kier laga haci autopsia
Sigur e morto di e hoben Michael Peguero Valdes tabata un shock pa comunidad. No solamente pa e echo cu el a kita su mesun bida den cel di ward’i polis, pero cu e tabatin solamente 16 aña.

Mama di e hoben Rose Andre Edouard no a para keto y a pidi conseho legal cerca abogado Desiree Croes, buscando asina husticia pa su yiu, pasobra el a sinti cu algo no ta cuadra.

Nos a combersa cu Rose Andre, kende a splica cu Minister di Husticia Rocco Tjon no ta di acuerdo pa laga haci e autopsia. Awo e pregunta ta pakico no.

Den su mesun palabranan el a comenta cu e ta sinti como mama, cu tur su derecho, kier sa kico a pasa cu su yiu.

El a conta cu tata di e hoben a papia cu e hoben dialuna atardi y e tabata bon stabiel. E hoben no tabata sufri di nada cu por yama un malesa. E ta sinti cu mester di un autopsia y ta exigi esey. For di e autopsia e por tin un claridad. E tin un duda, pasobra con un menor di 16 aña por a muri den un cel.

Ta pa e motibo ey mes Rose Andre kier recauda fondo pa e mes Rose Andre ta pidi pueblo di Aruba, pa duna un man p’e mes bay laga haci autopsia cu ta core den careda di 4 mil y pico florin, pa asina su curason ta mas trankil y pa tin un miho claridad riba morto di su yiu.

CON PA YUDA

Rose Andre a indica cu loke e curason dicidi. E tin su cuenta di banco y ta keda na cada ken kico nan por aporta cu ne. E lo keda hopi gradicido na esey pasobra e kier caba cu e autopsia pa e yiu por bay descansa na paz. Pa cada ken por aporta loke nan curason ta bisa, por mand’e riba number di cuenta di banco CMB #25637003 bao nomber di Rose Andre Edouard. Tambe por tuma contacto cu ne na telefon 5634452.

Pa mas detaye lesa TREMPAN.




Empresario Rubiano causando furor cu e-Toko na Hulanda
Jason Steba ta doño di e-Toko. E ta para pa Electronische Toko. Toko ta un supermercado ta specialisa den producto cu normalmente bo no ta haya. E productonan cu ta bende, ta producto di Caribe, loke nos ta custuma na Aruba y cu ta dificil pa haya na Hulanda. Manera un pica di papaya di Aruba ta un ehempel di producto cu ta trece na Hulanda. 

DEMANDA TA HALTO

E demanda ta sumamente grandi, segun Steba. Tin hopi hende cu ta custuma cu nan producto di afo, manera di Venezuela of Colombia, cu no ta haya nan facil na Hulanda. Fuera di trece e productonan di Aruba tin tambe ta atende cu publico un tiki mas grandi cual ta di Venezolano y Colombiano.

TA DEN EXPANSION

Segun Steba, nan a cuminsa dos aña pasa chikito. Aworaki ta creciendo y hasta ta deliver na Belgica y Alemania. Ta enfoke cu Steba tin, ya cu e Toko ta bay parti mas den Europa cu keda solamente na Hulanda. Toch e core ta keda ey, unda cu nan a cuminsa ta p’e Antiano, e Arubiano, unda cu nan ta focus riba dje.

Pa mas detaye lesa TREMPAN.




Pa di dos luna sigui ta baha: Reduccion drastico di gasolin
Minister di Asuntonan Economico, Comunicacion y Desaroyo Sostenibel, mr. Geoffrey Wever, ta anuncia e prijsnan nobo di benta di combustibel entrante 8 november 2023. E tarifa nobo pa gasolin unleaded-premium ta bira 248,6 cen pa liter, cu ta un reduccion di 29,3 cen pa liter. Diesel lo costa 247,8 cen pa liter cu tambe ta un reduccion di 13 cen pa liter. Kerosin ta costa 225,9 cen pa liter, un reduccion di 12,1 cen pa liter.

Aña 2023

Januari 2023: 243.8 cen pa liter (-12.9 cen)

Februari 2023: 262.5 cen pa liter (+18.7 cen)

Maart 2023: 257.6 cen pa liter (-4.9 cen)

April 2023: 262.4 cen pa liter (+4.8 cen)

Mei 2023: 266.7 cen pa liter (+4.3 cen)

Juni 2023:                   255,9 cen pa liter (-10,8 cen)

Juli 2023:                    256,4 cen pa liter (+ 0,5 cen)

Augustus 2023: 268.8 cen pa liter (+12.4 cen)

September 2023: 283.7 cen pa liter (+14.9 cen)

October 2023:            277.9 cen pa liter (-5.8 cen)

November 2023: 248.6 cen pa liter (-29,3 cen)

Gasolin ta mas caro

Aña a habri na januari 2023 cu gasolin costando 243.8 cen pa liter. Henter aña e prijs a fluctua, pues a subi y a baha. Pero na november el a yega na 248.6 cen pa liter, loke ta traduci den un aumento comparativo di 4.8 cen riba cada liter di gasolin! Mester menciona cu den comparacion, aña 2022 a habri cu un tarifa di 230,6 cen pa liter y a cera cu e tarifa na 251,4 cen pa liter, cu toch ta 20,8 cen mas pa cada liter di gasolin. Pero a conoce hopi fluctuacion den aña.

Aña 2022

Januari 2022: 230.6 cen pa liter (-8.4 cen)

Februari 2022: 245.7 cen pa liter (+15.1 cen)

Maart 2022: 261.0 cen pa liter (+15.3 cen)

April 2022: 291.0 cen pa liter (+30.0 cen)

Mei 2022: 289.0 cen pa liter (-2.0 cen)

Juni 2022: 321.2 cen pa liter (+32.2 cen)

Juli 2022: 335.7 cen pa liter (+14.5 cen)

Augustus 2022: 293.2 cen pa liter (-42.5 cen)

September 2022: 268.0 cen pa liter (-25.2 cen)

October 2022: 254.9 cen pa liter (-13.1 cen)

November 2022: 269.1 cen pa liter (+14.2 cen)

December 2022: 251.4 cen pa liter (-17.7 cen)

Aña 2022….aña record

Na april 2022 a kibra record, un aumento di + 30,0 cen cu a hisa e prijs na un nivel record, esta 291,0 cen p/ltr. Ta despues di 14 aña cu Minister Geoffrey Wever a logra kibra e record cu tabata riba nomber di Minister Nilo Swaen, cu dia 9 di juli 2008 a hisa prijs di gasolin te na 266,2 cen pa liter. Nunca mas nos a alcansa e nivel ey, te na april di e aña aki. Mester menciona cu despues e prijs a sigui subi y a impone un record nobo, na juli 2022, ora cu un liter di gasolin a costa 335.7 cen pa liter!

Aña pasa diesel a bira mas caro cu gasolin

Na luna di mei 2022, nos a conoce un otro novum. Gasolin a baha cu 2 cen y a bira 289,0 cen p/ltr, pero diesel a subi y yega n’e mesun nivel cu gasolin. Nunca antes diesel tabata costa mes tanto cu gasolin na Aruba. Na juni a sosode locual ningun hende por a premira, gasolin a subi atrobe cu 32.2 cen y yega te na 321,2 cen p/ltr. E siguiente luna, na juli, a nota un otro aumento di + 14,5 cen, bon pa hisa e tarifa te na 335,7 cen p/ltr, cu tabata e luna mas caro di e aña. 

Gobierno a cobra mas accijns

Como cu aña pasa ningun hende por a pronostica cu e tarifa di combustibel lo subi tanto na nivel internacional, a haci cu Gabinete Wever-Croes II e aña aki ta cobrando un record halto na accijns. Ta bisa esaki pasobra turismo di otro banda a mustra un recuperacion impresionante. Esey ta trece como consecuencia positivo cu avionnan ta baha tra’i otro na Aruba. Tur tin cu cumpra combustibel aki y ta bira un bon entrada adicional pa FMSA (compania estatal) y pago na accijns ora importa e producto. Mas turista bin Aruba, mas halto e grado di ocupacion ta na e sector hotelero, cu ta traduci den mas consumo di awa y coriente. Bisando esey, mas WEB produci, mas ‘heavy fuel oil’ nan mester cumpra di FMSA (compania estatal) y mas pago di accijns atrobe den caha di gobierno. 

Entrada di tur banda: BBO dos schakel

Di otro banda, un otro componente cu ta afecta e prijs di gasolin, diesel y kerosin di forma negativo ta e echo cu Gabinete Wever-Croes II a sigui cu e maneho di hopi aña, di cobra dos ‘schakel’ di BBO riba producto deriva di petroleo. Pues, ora FMSA importa combustibel y bende e producto cu e stacion di gasolin e ta paga 7% di BBO-BAZV y BAVP na Departamento di Impuesto. Ora e stacion di gasolin bira bende e mesun producto cu consumido, e ta bolbe paga 7%, haciendo asina cu na impuesto so ta acumula 14% riba e prijs final cu pueblo ta paga pa cada liter di sea gasolin, diesel of kerosin. 

Prijs ta depende di mercado internacional

No ta di awo ni tampoco pa motibo di e conflicto den Medio Oriente, sino for di tur tempo, e tarifa di combustibel na Aruba ta depende 100% di e mercado internacional. Si prijs subi na mundo, automaticamente e ta subi na Aruba tambe. E problema ta cu, politicamente, e mesun partidonan AVP y MEP den pasado a culpa otro di aumentonan di e tarifa, creando e impresion cu ta e minister por yuda ora e prijs subi of baha. Consecuentemente, e comunidad tin e tendencia di rabia cu gobierno ora prijs subi.

Con e sistema ta funciona

Cada dos diaranson di luna Departamento di Asuntonan Economico (DEACI) ta anuncia bahada of subida di prijs di gasolin. Departamento di Asuntonan Economico ta uza e sistema di calculacion di S&P Global Platts US Marketscan, cual ta promedio pa luna di locual ta benta di producto petrolero riba mercado internacional.




Gobierno: Bubali Plas ta yen y a habri sluis pa deshaci di awa
Despues di yobida di ultimo dianan e volumen di awa cu a acumula den Bubali Plas a yega na un nivel critico. Na e momentonan aki no tin capacidad den e plas mes pa sigui retene tanto awa y tampoco ta responsabel pa laga e nivel sigui subi y desborda den vecindario.

Esaki ta un situacion di emergencia pa cual Gobierno, den coordinacion cu tur departamentonan concerni, incluyendo oficina di maneho di crisis, a analisa tur opcion y a keda nada otro cu aproba pa habri e sluisnan di emergencia temporalmente pa asina baha e nivel di e awa den Bubali Plas. Den cuadro di transparencia Gobierno ta informa na nos comunidad henter cu e sluisnan di emergencia lo wordo habri pa un tempo corto, p’asina baha e nivel di awa y evita derame riba camindanan publico y otro dañonan material cu esaki lo por causa na propiedadnan den vecindario.

E sluisnan aki ta existi netamente pa incidentenan asina, caminda cu e cantidad di awa ta surpasa e capacidad di e plas y ta bira un riesgo pa habitantenan y ta trece den peliger e mobilidad den direccion di nos hotelnan. Ta enfatisa cu e exceso aki ta resultado di yobida.

Habrimento di sluis di emergencia no ta un decision cu ta tuma sin mas. Esaki lo sosode segun tur standard di medida di preocupacion, teniendo na cuenta tur posibilidad pa mitiga e impacto riba medio ambiente, pero mas cu esey e prioridad principal di Gobierno ta keda semper e siguridad y salud di tur ciudadano y nos bishitantenan. Ta enfatisa un biaha mas cu pa Gobierno e habrimento di sluis no ta e prome opcion y no ta un decision facil, pero ora mester haci esaki, lo sigui protocolnan estricto.

Mester tene cuenta cu no ta existi planta cu ta ekipa pa procesa cantidad grandi di awasero. Tampoco ta asina cu Bubali Plas por acapara tanto yobida. Mirando cu e nivel di awa den e plas por tin risico pa publico y cu e awa para na San Miguel ya tin peliger di forma un criadero pa entre otro di Dengue y Zika, mester tuma tur paso pa evita un epidemia.

Den e plannan pa e planta nobo di RWZI cu ya ta den un estado avansa, Gobierno a percura pa inclui tambe un grupo di accion cu ta desaroya un ‘contingency plan’ pa atende cu exceso di awasero durante e proceso cu ta yega na e planta nobo di RWZI. Un planta asina ta tuma tempo pa construi y durante di e periodo aki sigur lo tin mas incidente di hopi awasero.

Parti di e traspaso di e planta y e instalacion di e planta nobo ta inclui un grupo di trabou multidisciplinario cu ta separa di e planta mes. Tambe ta mira e situacion di capacidad di Bubali Plas. Den esaki lo participa e Ministerio di Naturalesa, Ministerio di Asuntonan General, DNM, DVG, Fundacion Parke Nacional Aruba y DOW, pa investiga y implementa solucionnan duradero pa un periodo di 36 luna.

Pa medio di e comunicado aki ta enfatisa tambe cu habrimento di e sluis di emergencia no ta un acto descontrola. Pa yega na e decision aki ta existi un protocol di emergencia entre DOW, den consulta cu DVG, DNM, y oficina di maneho di crisis. Dentro di corto e unidad aki lo dispone di un pomp cu lo yuda canalisa exceso di awa den cierto direccionnan strategico caminda e no ta dañino pa naturalesa y tampoco salud.

Na november 2021, Minister Ursell Arends a splica den un conferencia di prensa e urgencia di e situacion tanto di RWZI como Bubali Plas riba su mes, y e estado critico di ambos, y e peliger cu nan ta forma pa nos medio ambiente. Gobierno no a para keto. Na RWZI a reforsa e infrastructura pa evita lo peor. Na mes momento a traha cu grupo di tecniconan riba tereno di maneho di awa, incluyendo specialistanan di Hulanda cu ta un pais renombra riba e tereno aki. Nan a studia e situacion integralmente y a conclui cu Aruba no por sigui “patch up” loke tin.

Aruba mester un planta completamente nobo, mas moderno y mas grandi. A base di e estudionan tecnico por a scucha expertonan financiero, y e grupo aki a elabora un plan concreto pa Aruba yega na su planta nobo. Cu tur e informacion aki a haci posibel cu awe tin un concepto di ley, pa asina pronto Aruba por conoce un RWZI nobo. Gobierno ta premira cu dentro di poco comunidad lo sera conoci e plan cu porfin lo brinda un alivio pa e situacion aki cu a wordo neglisha pa decadanan. 




Turista Mericano ta denuncia homber local cu a agredie
Anita Machado t’un turista Mericano cu ta biba na Boston. E ta bishita Aruba mas cu ocho biaha pa aña. E motibo di su bishita ta pa motibo cu e tabatin un pareha cu ta biba na Aruba. Machado a comparti amor cu Andres Gomes pa mas cu un aña. Pero nan amor a termina na masha mal forma, cu discusion pisa y agresion. Durante un entrevista cu 24ora.com via Skype, Anita na Merca y nos reportero for di Aruba, el a conta cu e ta lamenta e situacion cu a pasa y no por keda cla cu polis pa cu su denuncia.

Segun Anita, tur cos a cuminsa ora cu su Andres a haya sa cu Anita su manager tabata puntr’e conta bayendo cu su vakantie na Aruba. Parce, Andres no tabata contento di locual el a lesa y a agredi Anita na su cara. Su ex-pareha ta biba y traha na Aruba y nan a conoce otro via Instagram. E amor tabata asina puro cu nan tabatin hasta idea pa Anita muda y bin biba na Aruba. Prome cu e agresion, Anita a prepara henter un sorpresa p’e. 

A pone potret di nan compaña pa blaas y henter un decoracion y a hib’e Gomes cu e no kier sigui mas cu ne mirando cu e no por soporta mas agresion di su parti. A pidi Andres ta bandona e compleho di apartamento pero Andres a rabia y boft’e den su cara. Polis a presenta y nan a bay cu Anita pa hospital. E dia siguiente Anita a presenta na Ward’i Polis pa haci denuncia. 

Anita ta sinti cu polis no ta haciendo nada. E ta yama warda di polis constantemente y purba pa manda nan e video pero no ta logrando.

Segun Anita, no ta prome biaha cu Andres ta agredi un hende muhe. E ta lamenta cu despues di tanto cos cu el a haci pa Gomes, ainda mas e ta ricibi e trato aki. Aruba ta un isla chikito y ta bon pa Aruba sa ki tipo di persona Andres ta, Anita a vocifera. E no ta okay pa ricibi sla y keda keto. E ta stima Aruba y ta encanta e forma con e hendenan di Aruba a trat’e pero pa su mala suerte a bay cas bek, esta Merca cu un experencia masha amargo mes. E ta spera cu polis pronto por actua y detene e abusado di muhe aki.




Monseigneur Luis Antonio Secco a sorprende nos hubentud
Dia 31 di october ultimo, Pastoral Hubenil Aruba hunto cu Parokia di Noord a cera luna di october cu resamento di Santo Rosario pa e hobennan di varios parokia.

E hobennan a resa e Misterio Doloroso cu hopi devocion na honor di Birgen di Santisimo Rosario, Birgen di Alto Vista, patrona di Aruba. Riba invitacion di pastoor Santiago di parokia Sta. Anna, nos obispo, Luis Antonio Secco, a celebra un bunita Santo Sacrificio di Misa canta pa Pastoral Hubenil Dakota. 

Esaki tabata un sorpresa pa tur e hobennan, cu a keda encanta cu presencia di Monseigneur riba e anochi special aki. Pastoral Hubenil Noord tambe tabata ‘On’!!!




DOW ta anuncia: Tin mas retraso den e proyecto di Wilhelminastraat
“Awe e contratista mester a entrega nos e proyecto y habri Wilhelminastraat. Lamentablemente e contratisa a informa nos cu e compania cu mester a entrega nan klinkers no tin mas disponibel na e momento aki pa asina nan caba cu e trabou”, asina Dienst Openbare Werken a informa un rato pasa. Ta trata aki di e trabou di embeyecimento tumando luga rond di Columbusstraat y Wilhelminastraat.

Awe diabierna e compania lo entrega e resto di e klinkernan pa asina e contratista por caba cu e trabou. A compronde for di e contratisa cu nan mester 5 dia mas di trabou (werkdagen) pa asina por habri e caminda.

“Nos ta lamenta e situacion y manera nos tin mas informacion nos lo informa comunidad di Aruba”, asina DOW a duna di conoce.

Dia 16 di october a cera e caminda y DOW e tempo ey a bisa cu lo ta pa tres siman. Ta resulta cu awo lo mester por lo menos un siman mas pa por finalisa cu e trabou di embeyecimento. Henter e proyecto, incluyendo e parti den Columbusstraat, a dura mucho mas cu a anticipa, debi na supuesto “sorpresa” ora a coba pa core tubonan nobo. En bes di trece alegria, e proyecto a causa mas inconveniencia na comercio den e area.




Gana un iPhone 15 Pro cu Digicel
Keto bay ta celebra cu Digicel ta conta un gran faboritismo entre usuarionan y p’esey ta regala 15x iphone15 Pro entre usuario di Digicel. P’esnan cu tin cuenta prepago; cumpra cualkier Prime Ultra Bundle of upgrade pa un Postpaid y ya bo ta participa.

P’e esunnan cu tin un cuenta Postpaid, ya bo ta participando automaticamente! Digicel ya a cuminsa regala e total di 15 telefon iohone15 Pro y ta desea tur cliente suerte. 

Sigui Digicel Aruba su pagina social ariba Instagram y Facebook pa mas informacion.




Altocomisario Ramon Arnhem: Mi ta boga pa transperencia den cuerpo
Eta un reunion pa mi papia cu mi hendenan,”Altocomisario drs. Ramon Arnhem a bisa na momento cu a puntr’e e motibo di un reunion cu miembronan di Cuerpo Policial di Aruba (KPA) hunto cu ne na POVA. Inicialmente a pensa cu lo tin problema interno, pero a bin compronde cu Altocomisario kier mantene un bon linea di comunicacion cu e Polisnan.

El a sigura cu no tin problema y cu simplemente e kier ta transparente. “Mi no tin un agenda. Ta importante pa nos papia habri cu otro.”

Ta normal den un organisacion manera KPA cu tin biaha tin pregunta, of preocupacion. Y e tipo di reunionnan aki hustamente ta un bon oportunidad pa cada miembro haya chens di papa cu ne. E idea ta pa organisa tipo di encuentronan asina mas cu un biaha pa aña, dunando e Polisnan chens pa comunica di forma directo cu e Altocomisario. Di e forma aki nan tin e chens pa haci tur e preguntanan cu nan tin.

Di otro banda, si tin pregunta cu ta tiki pisa of incomodad pa hacié den grupo, semper por manda esaki pa e sindicato cu lo percura pa yega cerca dje. “Full transparencia y comunica cu mi hendenan ta loke mi kier logra.”

Esaki ta prome biaha cu un hefe di cuerpo policial ta tene un reunion den e forma aki unda sindicato y su miembronan ta presente. Ärnhem a sinti su mes bon, pasobra di e forma aki ta haya sa con e hendenan ta sinti y ki direccion mester bay riba cierto asunto. Pero tambe con e Polisnan ta sinti cu cierto situacion.

E asistencia tabata basta bon tambe.




E supervisornan na Aruba ta motiva despues di bootcamp di AHATA
Aruba Hotel & Tourism Association (AHATA) a celebra e logro di 131 supervisor y hefe di departamento cu a completa un tayer ofreci den colaboracion cu CHTA Education Foundation (CHTAEF). Siman pasa, e participantenan a atende e ceremonia di certificacion na La Cabana Beach Resort.

E tayer titula “Own Your Supervisory Authority Responsibly” a tuma forma di un bootcamp dinamico di 2 dia. E grupo di participante a consisti di grupo di varios hotel, pero tambe restaurant, timeshare, benta y vacation rentals.

E bootcamp facilita pa CHTAEF, a wordo diseña pa empodera personanan cu rolnan di supervision pa eherce nan trabou como lider responsablemente.

E ceremonia a habri cu palabranan di Sra. Tisa LaSorte, Presidente & CEO di AHATA, ken a expresa alegria den e cantidad grandi di participante y orguyo pa nan compromiso pa excelencia den e sector di turismo.

Ewald Biemans, doño di Bucuti & Tara Beach Resort, y representante di CHTAEF tambe a comparti palabra di motivacion y a entrega e participantenan cu nan certificacion hunto cu Sra. LaSorte. E anochi a conclui cu palabranan di Ronella Croes, CEO di Aruba Tourism Authority, felicitando tur participante y recordando nan e gran balor di nan contribucion pa nos isla.

E exito di e bootcamp ta representa un otro logro importante pa AHATA, reflehando nan vision y esfuerso pa promove un turismo prospero y responsabel pa tur. E asociacion ta comprometi pa contribui na e exito di e sector, door di sigui inverti den e desaroyo di su miembronan y di nos forsa laboral den e sector di hospitalidad. 

AHATA ta gradici Eagle Aruba Resort, La Cabana Beach Resort y Divi Village Golf & Beach Resort pa nan sponsorship di e bootcamp.




SC United a bautisa nan uniform nobo pa division uno
Sport Club United a celebra bautismo di nan uniform nobo di division uno. E bautismo tabata iniciativa di algun di e hungadonan mes kende tambe a sponsor.E idea tabata pa bin cu uniform nobo cu nan nomber riba dje, y hunto esaki a bira realidad pa e team di division. Awendia tur cos ta caro y SC United ta depende di sponsor pa uniform, dus ta purba di cambia uniform cada dos aña.E wega di futbol sigur ta haci cu e uniformnan ta gasta lihe pero ta purba di cambia esaki cada dos aña segun Eric Tromp, president di SC United.E team ta bayendo hopi bon segun Tromp. “Nos a cuminsa un temporada nobo cu hopi perspectiva pa e team di division uno. Nos tin hopi bon hungado, hopi bon team, y nos ta spera e aña aki ta uno exitoso pa team di united.”SC United tin diferente categoria, cumisando cu e chikitinnan di 7-9 aña, 11-13 aña, 15-17 aña, y division uno. “Mi ta gradici e coachnan manera e coach di por ehempel division uno, un di e coachnan mas bieu di United, a dedica hopi tempo na su team, e ta motiva e hungadonan y e mes ta hopi dedica pa cu futbol.”

Tromp ta gradici tur e hungadonan, directiva cu ta traha incansablemente tur fin di siman di wega of na club, pa tin tur cos canando y gastonan pa paga, recaudacion cu ta haci. 

“Mi kier a gradici di curason na henter directiva di United cu ta haciendo un bon trabao. Tur hungado y mayornan tambe, specialmente nos boluntarionan, nos coachnan cu ta tur dia riba veld.” E no ta un trabao facil pa maneha henter e organisacion aki, ta exigi hopi tempo, anto pa United ta hopi tempo boluntario tin. 




Caminda dilanti hotel a inunda
No ta manera. Di e forma aki e caminda principal dilanti e  hotelnan grandi a manece awe. Ta papia specificamente dilanti di RIU.

Tin hopi turista ainda ta haci uzo di e area ey pa cana of pa coy bus. E grupo aki mester a cana bay otro punto pa subi bus pa motibo cu e caretera ta inunda.

E problema no ta di e aña’ki ni di aña pasa. Pero di algun aña caba. E parti ey ta un poco abou. Y cu algun yobida e situacion ta bira manera por mira riba e potretnan aki.

A anuncia basta tempo pasa renobacion di e caminda dilanti e hotelnan, entre otro e hotelnan di renombre mundial. Pero nada ainda. E turistanan mientrastanto mester haya e mahos bista aki. Principalmente esunnan cu ta bini di Merca no ta custumbra cu situacionnan asina.




SAR Prinses Beatrix a devela logo nobo di Telefon pa Hubentud
Diahuebs mainta Fundacion Telefon pa Hubentud a ricibi bishita di Su Altesa Real (SAR) Prinses Beatrix cual tabata un gran honor di tin un bishita unda a bin mira kico tur e Fundacion ta bezig cu ne.For di loke ta e telefon, email y chat, atendi for di dialuna te cu diadomingo pa medio di TPH su mentornan. Tur mucha hoben adolecente riba primordialmente isla di Aruba, pero aña pasa TPH a cuminsa brinda servicio na muchanan di Boneiro tambe, hunto cu Sint Eustatius.“El a scucha tur esaki y keda impresiona riba e trabao cu e mentornan ta haci,” segun director di Telefon pa Hubentud, James Sneek riba reaccion di Prinses Beatrix. “Tabata tin momento unda nos por a brinda splicacion na con nos ta percura pafo di orario di 2’or pa 6’or di Atardi cual ta telefon y chat, cu nos por keda brinda servicio.” Problemanan no ta pasa entre e orarionan aki, dus sigur prome y despues di e orarionan aki, problemanan social no ta conoce un orario. Prinses Beatrix a haya un splicacion riba tur charla, tayer y projecto cu TPH ta duna na scolnan, club deportivo y mas durante oranan di mainta. El a haya informacion riba tema di e projectonan, cual ta brinda un indicacion riba kico ta bibando den nos mucha y hoben aki na Aruba.

LOGO NOBO DESPUES DI 24 AÑATPH no ta sinta warda pa e mucha of hoben tuma contacto pa haci algo, nan ta traha preventivamente cu ‘131 Outreach’ na e scolnan pa cu esaki. Banda di esey tambe, e Fundacion tabata preparando pa devela nan logo nobo. Aña pasa a haci un competencia di pintura cu ocho scol basico, y cinco scol voorgezet onderwijs. E fundacion a saca naturalmente un ganado pa ambos, pa despues bay over na saca un ganado general cual tabata Sophie-Belle Rafini. “El a trece un pintura cu ta ilustra kico nos tabata buscando, algo cu lo representa e organisacion pa e siguiente 25 aña,” segun Sneek. 




Gregory Mathilda: Pelea a tuma luga pafo di tereno di EPB San Nicolas
Recientemente a sali informacion di pelea na EPB San Nicolas. Pa esaki e director ta lamenta cu e informacion entrega no ta uno corecto. E pelea cu a tuma luga tabata pafo di tereno di EPB San Nicolas.

Gregory Mathilda, director di EPB, a indica cu en principio mester investiga pa asina por trece e informacion corecto na pueblo. El a indica cu en berdad a sosode un suceso pero e no a pasa riba tereno di scol. No cu cuchiu hinca bou cachete ni tabatin hincamento na brasa.

El a confirma di a tuma luga un pelea pafo di scol. E momento ey tabatin algun docente pafo cu a mira e situacion y nan a pita, di cual algun persona eybanda a yuda nan. E muchanan sa cu scol ta un refugio, pasobra esey ta algo cu e docentenan ta purba di crea cada bes. Nan a habri porta y a haya un mucha cu corta na cara.

Nan mes a atende e mucha y nan mes a yama polis, pasobra e tabata mustra un caso di cortamento. Tambe a yama ambulance, pero Mathilda ta lamenta cu esey no tabata t’ey. Esey a pone cu nan mes a hiba e mucha ImSan p’e por a haya atencion medico.

Mathilda a sigui informa cu polis ta envolvi den e caso aki, pasobra e ta algo cu a pasa pafo di scol. E scol a papia cu e mayornan y tur esunnan unda esey ta andando. E director a indica cu tur hende ta bonbini n’e scol, nan ta stima e muchanan y sa duna nan straf. Pero, mas cu claro ta cuida e muchanan. E scol ta trankil. El a enfatisa cu e kier a trece dilanti kico precies a pasa.

Pa mas lesa TREMPAN.COM. 




Pasa All to Car pa bo Bao nobo nobo
Ta fin di siman y na All to Car bo ta haya auto di carga, auto di pasahero, auto sedan, auto SUV. Tur tipo di auto. Bo van di carga, bo van di pasahero, bo pickup marca Bao, un marca militar ta na All to Car y nobo nobo.

Un cargamento a yega y esun cu bin prome ta bay cu su van Bao di pasahero of di carga of tambe un pickup. Ken cu yega All to Car ta haci co’i caweta y ta core bay mira den e autonan, den e pickup, den e van, ki tipo di auto e ta. Ta un marca, si bay Google, ta haya sa e berdad di Bao mundialmente.

Kenneth Wever, Director di All to Car, ta conta nos cu tin mas di 25 di e modelonan cu a caba di yega loke ta cargo van, van di pasahero, pickup marca Bao di dobel cabina.

Fuera di esey el a conta cu por lo menos 50 auto a caba di yega Aruba y ta bezig ta sacando nan for di container, preparando nan pa pone nan disponibel p’e clientela pasa wak. Den e caso aki e Baonan ta pafo di e tienda y otro siman lo tin otro modelo manera Hozon, Changan, etc.

Pa aña 2024 lo habri bon y esun cu kier por habri su aña cu su auto nobo. E autonan Bao tambe ta bayendo cu nan garantia manera All to Car ta conoci p’e y na prijs espectacular. Tin van automatic, manual, di gasolin y tambe electrico. E cliente por scoge. Tur ta mesun tamaño. E diferencia ta si kier e auto electrico of gasolin. Di carga y pasahero tin 100% electrico y gasolin.

Si bo ta buscando un auto na un bon prijs, of un van di carga marca Bao, cual ta un marca militar, pasa na All to Car y tira un bista.

Gilbert Webb, Sales Manager, a conta nos cu nan tin un deal aworaki riba tur e autonan di marca Bao, un marca conoci mundialmente. E ta un marca unda cu por mira cu na fuel ta spaar basta riba esaki.

Den prijs van di gasolin marca Bao ta Afls. 56.850,- p’esun di 7 asiento. Ta un prijs na ganga, segun Webb. Na All to Car tin varios den stock. Esun cu bin prome, tin e descuento aki y na final e cliente ta keda hopi contento.

E vannan di carga Bao, hopi hende gust’e pasobra e ta hopi bon ora cu kier haci e trabaonan aki aya of e companianan cu kier haci entrega. Ta un auto cu ta uza rond mundo cu ta cumpra e marca aki.

Facebook live link: https://www.facebook.com/24ora/videos/1024839655493200/

Prijs di e cargo van ta Afls. 46.840,- den e parti gasolin. E van di carga electrico, tambe bo por spaar hopi riba dje, cu ta na un balor di Afls. 59.850,-, ta haya cu ne un descuento d 10.900 florin. E ora e prijs ta sali Afls. 48.950,-. Fuera di esey ta cumpra un fastcharger cu e cargovan, ya cu mester carg’e den un tempo record, p’asina por sigui transita riba caretera, cual lo beneficia e cliente hopi.

E pickupnan Bao tambe ta 4 cilinder y ta gasolin, cu ta bende masha lihe mes. Cu descuento solamente e pickup aki ta sali Afls. 49.450,-.

Pasa na All to Car y wak pa bo mes. Bo ta djis presenta, wak kico bo ta desea y na final, ta traha quotation, yuda cu proceso di banco y lo bo sali como un cliente feliz for di All to Car.

All to Car ta traha cu tur banco. Por hasta yuda e cliente cu e proceso. Si bo ta desea di tuma bo tempo, All to Car ta cana e proceso pa bo. Djis pasa cerca un di e representantenan di benta of cerca Gilbert mes, cu lo yuda bo.

Si abo ta desea di haya uno y kier pasa e Pasco y aña nobo cu bo Bao nobo nobo, pasa na All to Car y lo bo haya un tremendo servicio y bay cas cu un auto nobo nobo pa 2024. All to Car ta situa net dilanti di Aruba Ports Authority riba L.G. Smith Boulevard 114.




ABC ta persisti pa revoca permiso di construccion di beach
Aki dos pa tres siman lo tin decision den e caso cu Aruba Birdlife Conservation a cuminsa contra Gobierno. Tur esaki pa evita cu ta duna permiso pa construccion di un beach dilanti di Embassy Suites.

Diaranson mainta e caso sigui. Inicialmente el a cuminsa dia 12 di october, pero a pospone te cu prome di november.

E casonan cu tin den Corte ta varios, pasobra tambe tin casonan di LAR di ambos banda.

Na inicio di e siman aki Minister di Asunto di Naturalesa den un conferencia di prensa, a informa cu el a haya tur e documentonan y e peticion di Natura (Di Embassy Suites) ta den proceso cerca e departamentonan concerni.

 ABC no kier pa Minister di Infrastructura (Gobierno) otorga e permiso di un beach net na e otro banda di caminda di Embassy. Tin un conflicto pasobra tin Minister di Infrastructura y esun di Naturalesa. Un ta duna permiso di construccion y e otro ta duna e aanlegvergunning pa construi e beach y e ontheffing pa por traha den un area di naturalesa.

Diaranson den Corte no a scucha mas pleidooi di abogadonan, pero si Hues a haci pregunta  na e partidonan.

Mayoria di e preguntanan tabata bay riba kico ta tumando luga awo. DIP tabata presenta unda cu a splica cu nan a studia tur e exigencianan cu mester pone por si acaso haya e permiso cu nan a pidi. Tin e tubonan cu ta hiba awa lama.

A pensa riba dos opcion, si ta lag’e manera e ta of ta pone un pida extra. Den ambos caso a mustra cu no mag tapa e boca unda cu e awa ta sali.

A papia tambe di kico ta marine zone y strandzone. E peticion pa e beach aki ta data di 2018 / 2019, pues prome cu e ROPV nobo a drenta na vigor na 2021 y esaki e abogadonan di Natura ta bisa cu Corte mester tene cuenta cu ne.  

A discuti cu e kustlijn ta cambia constantemente pero e zona marino nunca. Esey ta defini den ley.

Pero e abogado di Natura y Embassy a bisa cu den e mapa por mira cu un pida di kustlijn no ta cay den e zona marino y cu e beach no ta cay den e zona marino tampoco, sino di beach. No ta mira pakico di tur e discusion. Ademas, den nan pensamento, e aanlegvergunning no ta necesario, manera ta para den ley, ora di un verkavelingsplan manera esun cu tin pa e beach.  

ABC no tabata kier pa duna permiso di construccion y tampoco duna aanlegvergunning.

Aki dos of tres siman, depende di con hopi trabou e tin, Hues a bisa cu e lo anuncia su decision.




Defensa di Paul Croes a pidi casi 100 testigo
Awe Hof tabatin poni riba agenda un regiezitting un caso di ontneming contra ex-minister Paul Croes. Solamente e tabata pa mira si tin peticion y no a dura mucho largo.

A repasa tur loke cu tin den e dossier di e ontneming y tambe un peticion cu mr. Desiree Croes a haci pa scucha un serie di testigo. Tur ta relaciona cu placa cu sea Paul Croes y su casa a haya regalo durante nan fiesta di casamento of den actividadnan cu nan tabatin di benta di cuminda of snacks.

Procurador General a bisa di a keda sorprendi y no ta haya cu mester scucha testigonan. Tin un sentencia final caba di e suma en cuestion. Y no por bay bek.

Dia 27 di november tin un decision di Hof riba e peticion y kico ta bay pasa cu e caso mes.

Pa relato amplio lesa TREMPAN.




Corte Supremo: Riba matrimonio di mesun sexo por spera sentencia rond maart 2024
Diabierna a tuma luga pleidooi na Hoge Raad contra veredicto cu mester habri matrimonio pa pareha di mesun sexo, pleidooi di casacion cu Pais Aruba y Corsou a cuminsa.

Hester Wattendorff, vocero na Hoge Raad ta splica cu e procedura ta cu awor ambos partido tin e oportunidad pa reacciona por escrito riba nan posicion cual lo tuma luga dentro di dos siman, na Hulanda conoci manera Re- en dupliek.Despues e caso ta bay over na Parket, cual ta un entidad autonomo, un parti independiente di e organisacion hudicial na Hoge Raad. Nan ta duna conseho na Hoge Raad tocante e decision cu mester tuma, encarga pa e Abogado General.”El a laga sa awe durante e tratamento di e caso cu su plan ta pa riba 19 di januari 2024 duna e conseho of conclusion aki.”Ambos partido lo haya e oportunidad pa reacciona riba e conclusion aki por escrito.

Nan ta haya dos siman di tempo pa haci esaki. Ora cu ambos partido presenta nan reaccion, e caso lo sigui na Hoge Raad, den e caso aki na Civiele Kamer pa bay over na dialoga y dicidi.”Esaki ta nifica cu rond di luna di maart lo por spera un sentencia. E dianan ey ta estableci na momento cu Abogado General ta tuma e conclusion riba 19 di januari, eynan lo determina un fecha pa sentencia,” segun Wattendorff. E fecha cu lo determina pa duna sentencia ta uno tentativo segun Wattendorff pasobra no ta garantisa cu ta yega na e fecha poni. Dus e sentencia por bini hasta poco mas trempan, pero tambe un poco mas laat, segun Wattendorff ta indica.




Iglesianan Cristian di Aruba: Na Aruba no ta discrimina e comunidad LGBTQ+
Dia 3 di november un gran cantidad di ciudadano a subi caya pacificamente pa mustra gobierno cu mayoria di e pueblo di Aruba kier mantene matrimonio como un aliansa entre un homber y un muhe den nos leynan.

Di otro banda ta un grupito chikito ta dun’e hopi publicidad y ta haya hopi publicidad pa e causa di e comunidad LGBT+. Corte di casacion na Hulanda tin un veredicto di Hof den discusion y den Parlamento di Aruba tin un proposicion di ley den discusion. Loke ta den discusion ta si dos persona di e mesun sexo tin e derecho di casa cu otro na Aruba.

Corte Europeo pa Derecho Humano, e corte mas halto di mundo den asuntonan di derecho di hende, a dicta caba cu un pais cu nenga parehanan di mesun sexo e derecho pa casa no ta discrimina. Aruba su codigo civil no ta discrimina parehanan di mesun sexo pasobra Corte Europeo pa Derecho humano a dicta cu casamento di hende di mesun sexo no ta igual na casamento di un homber y un muhe. E veredicto aki ta e hurisprudencia pa aplica den e caso actual di casacion di Pais Aruba.

Den e veredicto di Hof e huesnan a argumenta cu no tin documentacion cu mayoria di e pueblo ta contra matrimonio di personanan di mesun sexo. Pero e echo cu un gran cantidad di ciudadano a subi caya na un forma pacifico pa defende matrimonio original mester ta suficiente motibo pa Gobierno busca pa sa kico mayoria di pueblo ta opina.

Basa riba e leynan existente,  e corte di mas halto di derecho humano no ta obliga Aruba legalisa matrimonio di mesun sexo. E unico motibo valido pa Parlamento legalisa matrimonio di mesun sexo ta si mayoria di nos pueblo den un referendum organisa pa Gobierno scoge pa reconoce e relacion entre dos persona di mesun sexo como matrimonio.




Siman ta habri cu Pargo, Dorao, Cora di Plato y Filet fresco na Campeon
Dialuna bo mester come bon. Bin Campeon dialuna mainta busca bo pisca fresco. Pisca di plato tin Cora. Na mochi tin Dorao “Mahi Mahi”, filet di Pisca y mochi di Pargo. Tambe e siboyo pica tempera den boter pa sabora cu e pisca tey. Mainta tin dushi pastechi, kroket, hamburger y ham and egg. Si bo gusta pandushi cu driguidek crioyo tambe tin. Pasa 7:30 mainta ora Campeon habri y drecha bo dia cu pisca fresco bo hiba cas.




Awenochi 8’or: Entrevista for di Miami cu productor local Edward Silberie
Awenochi pa 8 or via 24ora.com su facebook y youtube, lo por sigi un programa special. Ta trata di un entrevista cu Mark Benson Denz a sostene na Miami cu Edward Silberie. 

Edward ta e productor/director/camarografo di mayoria video clip graba na Aruba. For di artistanan manera Jeon, Ty, N Fuzion y otronan. Den proyectonan musical tambe e ta hunga un rol importante den proyectonan cu artistanan internacional. No perde!




Fundacion Parke Nacional Aruba y partners a tuma accion pa reintroduci Lora na Aruba
Durante un presentacion na partner y stakeholder di naturalesa, den presencia di Su Altesa Real Princesa Beatrix, Fundacion Parke Nacional Aruba (FPNA) a anuncia su plan pa reintroduci e parha extincto “yellow-shouldered” amazon, localmente conoci como e Lora na Aruba como parti di FPNA su “Species Conservation & Reintroduction Program”. 

Trinti-tres (33) Lora, trafica ilegalmente via lama for di e paisnan bisiña, ta poni bou cuido di FPNA, mediante un decreto ministerial como e organisacion legalmente apunta pa conserva e Lora. E esfuerso aki tin como meta pa reintroduci e Lora den e areanan protegi di naturalesa di nos isla, formando un base p’e restauracion di especie cu a extingui y nan funcion ecologico na Aruba. 

E Lora (Amazona barbadensis) ta localmente un especie extermina na Aruba for di aña 1947, pero cu un luga significante den e herencia ecologico y cultural di nos isla. E lora, como especie dominante den e famia di parkiet, tin un funcion ecologico importante, particularmente den distribuimento di simia den nos naturalesa, contribuyendo na engrandecimento di nos flora y fauna cu na nan turno, ta sostene un esencia mas amplio di e bida salvahe. 

E mision di e proyecto di “Reintroduccion y Conservacion di e Lora”, ta pa establece un populacion cu por sostene su mes na un nivel nacional. Populacion di e Lora ta existi den e areanan isola na Boneiro y Corsou, como tambe na algun parti nort di Venezuela y e islananan di Margarita y La Blanquilla. A evalua e Lora pa ta riba e “IUCN Red List of Threatened Species” na aña 2021. Pa Aruba specificamente, e Lora ta protegi pa ley bou Ordenansa di Naturalesa, Articulo 4, y AB 2017 no. 48. 

Menasa Local p’e Lora 

E tipo di parha y parkiet, ta un di e gruponan di parha mas menasa na mundo. Tin hopi menasa p’e poblacionnan di Lora y mayoria di e menasanan aki ta di origen humano (Birdlife International 2017, Silvius 1991). Estudio cientifico ta conclui cu a mira e Lora ultimo biaha na Aruba rond di 1947. Ta conoci cu e extincion di e Lora ta debi na jaagmento ilegal pa bendemento como mascota y matamento di e lora pa motibo cu ta consider’e como un plaga pa agricultura (Voous 1983). Otro menasa local serio t’e especienan invasivo manera, pushi, boa y djaka. 

Pa Aruba, e reintroduccion di e Lora ta necesario pasobra e ta beneficia e ecosistema local y ta mehora biodiversidad. Ademas, e esfuersonan di reintroduccion ta ofrece un oportunidad excelente pa educa e comunidad riba e causanan di extincion y e importancia di conservacion di especie. Demostrando e regreso exitoso di e parhanan cu antes tabata den cautiverio of naci den e condicionnan aki, ta un testimonio di e posibilidadnan di conservacion global di e Lora.

Pa FPNA e meta ta pa crea un poblacion salvahe di Lora cu por sostene su mes na Aruba, p’e futuro generacionnan. P’esey ta esencial pa mitiga e menasanan pa medio di un plan di reintroduccion, accion di conservacion, investigacion, educacion y conscientisacion, envolvimento di comunidad y desaroyo di maneho pa proteha e Lora. 

Durante e ultimo aña, e team di Conservacion di FPNA y su rangernan, cu apoyo di experto local, regional y internacional, a traha incansablemente pa completa exitosamente e stapnan necesario prome cu e reintroduccion di e Lora, mientras tambe ta intensifica esfuersonan p’e conscientisacion y participacion di comunidad di Aruba. FPNA ta dedica pa establece un structura di financiamento duradero pa medio di iniciativanan di adopcion y sponsorship, pa sostene e programa aki. Finalmente, p’e aña 2043, FPNA ta aspira pa mira un poblacion prospero di e Lora riba henter e isla di Aruba.

Fundacion Parke Nacional Aruba ta extende su gratitud na su partnernan local, regional y internacional pa nan apoyo den tur e esfuersonan p’e reintroduccion di e Lora. Ta tuma un comunidad completo pa reintroduci e Lora bek na Aruba y esaki no por a logra sin e apoyo continuo di dr. Ricardo Gorgoza y su team, Veterinaire Dienst Aruba, CITES Authority, Directie Natuur en Milieu, Departamento di Salubridad Publico, Aruba Birdlife Conservation y voluntarionan, Aruba Airport Authority, Vogelpark AviFauna, Echo Bonaire, World Parrot Trust, Ministerio di Salubridad Publico y un danki special na e Minister di Naturalesa di Aruba, Ursell Arends, y su team cu a sa di duna FPNA tur sosten p’e proyecto aki. Acompañando Su Altesa Real, Princesa Beatrix tabata Minister di Naturalesa, Ursell Arends, ken tabatin e honor di presencia e Loranan prome cu nan liberacion cu ta planea pa tuma luga dentro di poco. 

Den preparacion p’e liberacion di e Loranan, FPNA lo inicia un campaña nacional di conscientisacion cu e meta pa stimula conocimento tocante e importancia di parha di Aruba y finalmente transforma e comunidad di Aruba den cuidado di e parahanan aki hunto cu FPNA.




Contamento di storia y presentacion di autor durante Festival di Buki
Biblioteca ta invita tur mucha bishita biblioteca otro siman pa algun actividad special. Pa Festival di Buki pa Mucha tin actividad atardi di dialuna pa diahuebs. Tur atardi tin actividad pa mucha na biblioteca na Playa y San Nicolas. Esaki ta di 3:00 pa 4:00 pm y entrada ta gratis. Lo tin contamento di storia y presentacion di autor di buki pa mucha y tambe ilustrador. Esaki ta un bunita oportunidad pa cera conoci cu buki, biblioteca y autor. Por trece bisiña, ruman, amigo y mas mucha.

ACTIVIDAD 3:00 pm:

SAN NICOLAS

Dialuna 6/11 – Emerita Emerencia/ Misha Spanner

Diamar 7/11 – Esmeralda Tromp-Jacobs

Diaranson 8/11 – Tio Ali / Crisen Schorea

Diahuebs 9/11 – Ruthy Vrieswijk

ORANJESTAD

Dialuna 6/11 – Tio Ali / Crisen Schorea

Diamar 7/11 – Misha Spanner

Diaranson 8/11 – Sheila Werleman

Diahuebs 9/11 – Emerita Emerencia

Biblioteca ta invita tur mucha tambe p’e apertura di su Festival di Buki pa Mucha. Esaki lo tuma luga, diasabra dia 4 di november di 5:00 pa 8:00 pm den Cas di cultura.






Comerciante Uni Aruba ta anuncia su evento tan spera “2023 Business Brew”
Comerciante Uni Aruba ta emociona pa nan evento venidero “2023 Business Brew”, un evento exclusivo planea pa reuni e lidernan mas destaca na e comunidad comercial. E evento ta programa pa dia 15 di november na unda anteriormente tawata Sizzles na Gloria, y ta representa un oportunidad pa ‘networking’, colaboracion, y ‘insights’ di comercio aki na Aruba.

E “2023 Business Brew” ta dirigi pa ofrece un mescla unico di ‘networking’ informal y aprendisahe, promoviendo e escenario perfecto pa empresarionan y lidernan comercial conecta y comparti ‘insights’ valioso.

“2023 Business Brew” ta mas cu un evento pa comerciantenan; e ta un punto di encuentro pa ideanan, inspiracion, y innovacion,” Frans Ponson, Presidente di Comerciante Uni Aruba, ta menciona. “Nos ta dedica na crea un ambiente cu no solamente ta stimula pero tambe ta nutri e crecemento di negoshinan aki na Aruba.” Francis Saladin, vice presidente di Comerciante Uni, ta agrega.

Punto culminante di e evento ta inclui:

●        Oportunidadnan pa ‘Networking’: Conecta cu profesionalnan cu pensamentonan similar y explora colaboracionnan potencial.

●        Oportunidad pa bira un miembro di e Hunta di Directiva: Descubri e posibilidadnan pa influencia y forma e direccion di nos organisacion.

●        Siña con pa traha cu e app inovativo: E app aki di CUA ta trece informacion importante dilanti pa miembronan y ta un plataforma di comunicacion entre miembronan.

Como un evento exclusivo, “2023 Business Brew”, ta habri solamente pa miembronan di Comerciante Uni Aruba. E evento ta parti di e compromiso di Comerciante Uni pa provee apoyo continuo y recursonan na su miembronan completamente gratis.

Pa mas informacion tocante e evento y con pa bira miembro di Comerciante Uni Aruba, por fabor bishita www.comerciantenanuniaruba.org of contact via email: [email protected]

No perde e oportunidad pa ta parti di e evento transformado aki. Reserva bo luga aworaki!

Tocante Comerciante Uni Aruba: Comerciante Uni Aruba ta un asociacion comercial lider na Aruba, dedica na apoya y aboga pa e interesnan di e comunidad comercial local. Atraves di eventonan, recursonan, y iniciativanan, Comerciante Uni Aruba ta lucha pa empodera negoshinan y contribui na crecemento economico di e region.




Europa Clave pa Diversificacion: A.T.A. ta intensifica esfuerzo den 2024
Recientemente a tuma luga un reunion entre A.T.A. su C.E.O., Ronella Croes, C.M.O. Sanju Luidens, Communication Manager, Marisol Sanchez, Director di Mercado di Europa, Tirso Tromp, Jaap Ellis, Sales and Marketing Manager pa Europa y ekipo di A.T.A. Europa, representantenan di tur mercado y potencial representantenan nobo pa mercadonan di habla Aleman cu ta inclui e mercado di Suiza cual ta desea di crece. 

Durante di e biahe a sostene reunionnan cu agencia di publicidad pa Aruba na Inglaterra pa asina revisa resultadonan di 2023 y acorda ultimo detaye pa cu e mercado Ingles pa 2024. Tambe a reuni cu representante di Aruba pa e mercado aki, unda a elabora riba e esfuersonan adicional pa 2024, como tambe e empuhe adicional den e mercado pa medio di e.o. British Airways. 

A.T.A. ta sigui enfoca riba diversificacion pa medio di e mercado Europeo. Retonan tin diferente, y pesey mes ta intensifica esfuerzo di diferente manera. Ta sigui pusha pa expande e mercado di inglaterra, habla Aleman, Italiano, Suecia, Belgica y claro Hulanda. 

Pa cu e mercadonan habla Aleman, A.T.A. ta evaluando strategia pa e mercado aki y a habri e proceso pa un posibel cambio den representacion. E decision aki ta basa riba reunionnan sosteni unda cu cuater diferente compania/ agencia Aleman cu a duna un presentacion amplio di e strategia cu lo desplega pa yega na metanan stipula. Tur esaki basa riba un “Request For Approval” cu A.T.A. a suministra unda ta delinea e direccion desea. 

E mercado di Europa ta representa historicamente rondo di 8% di total di bishitante cu ta bishita. Pa 2024 tin un meta fiha di 13% di crecemento, di cual e mercadonan habla Aleman lo mester produsi un crecemento di 35% versus 2023. E mercadonan habla Aleman ta keda rondo di 11 anochi y pues esaki entre otro ta haci e mercadonan aki atractivo. Pa 2023 ta proyecta cu Europa lo sera e anja cu un crecemento di 5% riba 2022. 

E estadia averahe mas largo di esnan di Europa ta produsi mas entradapa pais Aruba y pues ta sigui haci di Europa un propuesta atractivo.




A participa mil cuatershen y cincuenta persona na caminata contra diabetes di Botica di Servicio
Franz Sydow, asistente di director di Botica di Servicio, ta hopi satisfecho pa resulta di e careda y caminata pa conscientisa riba e malesa diabetis. Den  e di seis edicion di e evento aki, a participa 1450 persona.

Botica di Servicio ta organisado di Diabetis Run & Walk. Esaki a tuma luga diadomingo mainta y a conta cu 1450 participante, cu ta un cantidad record pa e evento aki. “Ta bunita pa mira asina hopi hende participa pa conscientisa pueblo di Aruba cu diabetes ta un  problema hopi grandi.”

Ta contento pasobra den e prome careda tabatin 200 participante y a crece den transcurso di tempo pa yega e aña’ki na 1450 participante, ta algo hopi grandi. Ta sumamente orguyoso di e cantidad grandi di participantenan den e di seis edicion.

E aña’ki Botica di Servicio a traha cu un team di dokter y terapistanan cu ta traha cu mucha p’asina sigura cu nan tin un estilo di bida saludabel pa yuda preveni diabetes y obesitas.

Cu loke cu a recauda e aña’ki, cu ta 15 mil florin, lo bay evalua ki programa por hinca den otro pa implementa den 2024.

E evento tabatin parti den dos categoria di 10 y 5 kilometer, mientras cu muchanan for di 4 pa 16 aña por a participa den diferente categoria.

Segun Sydow, internamente nan tin diferente ac tividad pero pa pueblo nan tin e careda y caminata aki y nan ta spera cu den 2024 e por crece y yega na 1600 participante. Pues keda pendiente pasobra e evento aki semper ta tuma luga den e di dos weekend di november. Riba nan pagina social, por lesa semper ki tempo e registracion ta habri.




Rotaract Club of Aruba cu evento pa celebra derecho di mucha
Rotaract Club of Aruba ta contento y orguyoso di por presenta e di 10 edicion di e evento anual tan gusta cual ta “Pasa Pret cu Rotaract”. Dia 19 di November di 10or mainta pa 2or di atardi, Rotaract Club of Aruba lo ta organisando e evento aki pa mucha.

E aña aki e club a organisa e evento cu e tema “Ban Pariba! y Pasa Pret cu Rotaract” caminda cu lo tin diferente weganan pa mucha tumando lugar. Banda di e weganan aki tambe lo tin stand cu cuminda, bebida y lo tin animacion y entretenimento pa tur e chikitin nan. Entrada ta completamente GRATIS!

E evento aki, manera e edicionnan anterior, ta pa celebra dia internacional di derecho di mucha. Pa prome biaha nos lo ta hibando e evento aki pa districto di San Nicolas. Asina aki nos a scoge YMCA San Nicolas pa asina tene e evento aki. Na yegada di YMCA San Nicolas, tur mucha lo ricibi un paspoort cual nan lo uza durante nan dia. Na cada actividad cu e mucha participa den dje, e lo haya un stempel den su paspoort. 

Rotaract Club of Aruba kier gradici CMB NV pa a kere den e proyecto y e aña aki lo ta sponsor pa haci e evento aki uno exitoso un bes mas. E evento aki pa nos mucha nan no lo ta posibel sin boso.

Muchanan ta nos futuro, proteha y reconoce nan derecho nan semper lo ta nos prioridad. Rotaract Club of Aruba ta invita henter pueblo di Aruba y ta ansioso pa finalmente celebra e dia tan special aki den grandi cu boso tur. Nos ta spera di wak hopi mucha cu nan mayornan dia 19 di November di 10or mainta pa 2or di atardi na YMCA San Nicolas.

Rotaract Club of Aruba ta un organisacion pa hobennan entre e edad di 18 cu 35 aña cu ta parti di e famia di Rotary Club of Aruba. Rotaract Club of Aruba a wordo estableci na 1991 y desde principio ta organisa varios proyecto na bienestar di nos comunidad. 

Pa mas informacion, Like y Follow e pagina di Facebook y Instagram di Rotaract Club of Aruba of subi nos website www.rotaractaruba.com.




Suzuki Celerio 2024 ta warda bo p’un test-drive na Ultimate Automobiles
E Suzuki Celerio 2024 ta un modelo nobo den e segmento di Mini-of Micro Crossover, e ta un auto cu hopi Ground Clearance. El a bin cu wiel di aluminium preto e biaha aki y loke ta great di dje ta tur su diferente funcionalidadnan, sigur ekipa cu Android/Apple Play, Touchscreen, Reverse Sensors y ta un auto number dos na India cu ta hopi mas eficiente den Fuel, cu 1.3 cilinder.

E autonan aki tin mas o menos un aña aworaki den produccion cu e body aki, cual ta mustra chikito pero ta hopi espacioso. “Suzuki ta traha su cabinanan hopi, hopi amplio dus bo espacio di cabina ta grandi, bo lo ta sorprendi ora bo sinta bay core den dje,” segun Vincent Briezen, Representante di Benta na Ultimate Automobiles. 

Tin poco auto den e segmento aki cu ta asina halto, dus ta invita pueblo di Aruba pa pasa Ultimate Automobiles, situa na Sabana Blanco 35 pa bin haci un test-drive di e auto y wak pa bo mes. E Celerio ta bin den shete diferente color, seis modelo metalico y un color solido. E Celerio 2024 ta hopi ekipa pa un auto considera como un micro crossover.Sigui e pagina di Facebook di Ultimate Automobiles y asina keda informa. Tuma contacto cu nan pa haci un cita pa bo test-drive.

Tur modelo di Suzuki incluyendo Celerio ta bin cu su cinco aña di garantia, dos servicio gratis, y sigur e confiansa cu boso conoce den Suzuki su producto. 

Celerio 2024 ta e modelo di enfoke pa e temporada, pero pueblo di Aruba ta invita pa pasa Ultimate Automobiles pa check tambe e otro marcanan disponibel manera Jeep y BMW cu tin den stock.  




Astrid Britten (BNA): Parti fisico y digital ta complementa otro den lesamento
Awendia nos por mira varios mucha ta ocupa nan mes mas cu un celular of tablet, computer of laptop, mas lihe cu nan lo bay gara un buki den nan man. Nos a puntra directora di Biblioteca Nacional con nan ta atende cu esaki, den un era digital, pa stimula mucha y hoben pa sigui desaroya nan lesamento.

Astrid Britten, director di Biblioteca Nacional ta bisa cu e parti fisico y digital ta complementa otro. Semper lo tin e parti di desaroyo tecnologico, hunto cu inovacion cu ta tuma lugar den tur rango di trabao. E directora ta bisa cu den e parti di e funcion y trabao di biblioteca, esaki no ta un excepcion. “Nos ta purba di haci lo maximo pa tin un dominio di e partinan tecnologico cu nos por uza.”

Recientemente, riba 28 di october cu a pasa, Biblioteca a lansa nan plataforma digital na unda conhuntamente cu mas partner pa coleccion.aw. Akinan poco poco tur instancia cultural y cu tin material di nos herencia di Aruba, a uni forsa y traha hunto. Di e banda aki tin e parti duradero cu ta bini for di digitalisacion.

Manera nos a raporta, Diasabra, dia 4 di november 2023 lo tin e apertura di Festival di Buki pa Mucha na Cas di Cultura. E librerianan local lo ta presente desde 5 or di atardi, cada compra di 25 florin of mas lo ricibi un buki di siman regalo y 6 or di atardi e show oficial lo inicia. Esaki ta di 31 Festival di Buki pa Mucha. Tema di Festival di Buki pa Mucha 2023 ta Mi Buki, mi cas! Durante e siman di 6 pa 10 di november, autor-, ilustrado- y contadonan di cuenta lo pasa rond di 50 scol preparatorio, scol basico y scol special y scol priva pa promociona lesamento.

Lesa mas den TREMPAN.




Weekend di pisca: Diasabra tin varios tipo di pisca fresco na Campeon
Weekend aki bo mester come bon. Bin Campeon diasabra mainta busca bo pisca fresco.

 Pisca di plato tin Cora. Na mochi tin Djampou, Mulato, Picuda, Dorao “Mahi Mahi”, Brazie y Pargo. E banana pa hasa y e siboyo pica tempera den boter pa sabora cu e pisca tambe tey.

 Mainta tin dushi pastechi, kroket, hamburger y ham and egg.

 Si bo gusta pandushi cu driguidek crioyo tambe tin. Pasa 7:30 mainta ora Campeon habri y drecha bo dia cu pisca fresco bo hiba cas.




SETAR: Fiber a yega San Nicolas!
SETAR ta orguyoso di anuncia cu su proyecto di Fiber a yega e districto di San Nicolas. Dialuna mainta e team di SETAR a pasa bishita e prome tres clientenan cu a wordo conecta riba Fiber na Zeewijk cu e slogan: “Fiber is here!”.

Un proyecto a cuminsa cu e prome instalacionnan di Fiber den e districto di Noord, despues a sigui pa e districto di Savaneta y awo a yega na turno e districto di San Nicolas.

SETAR su meta ta pa traspasa tur cliente existente cu servicio di SETAR pa Fiber y IPTV p’asina por brinda nos clientenan un experiencia moderno cu speednan cu por yega 1 Gigabit y un conexion stabil y confiabel sea na cas of negoshi. Despues di finalisa e districto di Savaneta pa San Nicolas, e team di SETAR lo sigui den Noord, Oranjestad y Santa Cruz.

Pa SETAR como un compania innovativo semper ta importante pa ofrece lo ultimo den tecnologia y sigui inverti den un infrastructura nobo y moderno pa nos isla. Asina aki SETAR, como nos compania nacional di telecomunicacion, ta demostra su compromiso cu nos isla y ta sigui traha pa hiba nos isla na e siguiente nivel cu Fiber.  




En busca di Dovernot Voltaire
Famia di e ciudadano Duvernot Voltaire ta preocupa cu nan ser keri ainda no a yega cas. Segun informacion, el a sali fo’i cas diasabra, pa 4:00 pm y ainda e no a yega.

Su casa Vedalie Voltaire ta pidi pa tur cu conoce tuma contacto cu nan p’asina e t’ey bek sano y salbo na cas.

Duvernot Voltaire ta naci dia 27 di juni 1950, (73 aña di edad) y ta biba na Cura Cabay Zuid. Cualkier persona cu por tin informacion di su paradero por tuma contacto cu telefon 7459229, 7448532 of 7431733. Tur informacion ta di aprecia.




Awe abo por gana 1 miyon 700 mil cu Lotto 5
ORANJESTAD, Aruba – 1 di november, 2023: Diasabra ultimo Lotto 5 no a conoce ningun ganado cu ta pone e jackpot sigui crece y pa awe diaranson e suma bira 1 miyon 700 mil florin! Lotto 5 ta costa solamente 4 florin pa ticket y bo por combina bo 5 numbernan for di 01 te cu 35, si bo no sa cua numbernan pa kies, bo ta puntra bo rebendedor pa un loco y asina bo ta den wega pa bira e siguiente miyonario y gana e jackpot di 1 miyon 700 mil florin cu Lotto 5.

Corda busca bo Lotto 5 trempan, pa asina bo no keda afo di e sorteo miyonario di awe nochi cu Lotto. Tambe Lotto ta ofrecebo e opcion pa por cumpra bo weganan di Lotto Online, kiermen si bo no tin chens pa sali cumpra bo weganan preferi di Lotto, bo por cumpre for di bo smart phone, tablet of bo computer!

Si ainda bo no tin un cuenta di Lotto Online, bishita www.lottoaruba.com, traha bo cuenta di hungado y asina cu bo wordo aproba, bo por cuminsa hunga Lotto online tambe!

Sorteo di Lotto 5 ta hunga awe diaranson pa 7.45PM y por cumpra bo ticket na bo rebendedor faborito te cu 7.30PM.

Lotto, E Loteria di Aruba tin diferente wega, Catochi, Big 4, 1-OFF, Zodiac, Wega di Number di Korsou di Lotto, Lucky 3, Multi-X, Lotto di Dia, Lotto 5, Mini Mega y cu su Mega Plus, y e diferente weganan di Raspa y Gana y Instacash. Tambe lo por hunga Lotto Online door di bishita: bit.ly/3oIz5K9 pa por registra. Cumprando Lotto bo ta contribui na deporte riba nos isla. 

E meta ta pa organisa loteria, cambia bida di su hungadonan y na mes momento inverti den deporte local pa medio di donacionnan na e comision di subsidio.




Keda semper conecta cu Digicel su plan nobo: Mas beneficio, mas data y mas minuut di yamada!
Agradecido cu 9 den 10 cliente ta recomenda Digicel na amigonan y famia, Digicel ta introduci diferente plan di data nobo y mas beneficio p’e cliente. Proximamente e clientenan lo nota titulo y contenido nobo pa e plannan di Digicel. Por ehempel ‘Bundles’, e combinacion di Data + Yamada, lo bira Prime Bundle Ultra. Un Plan di Data, pa uzo di ‘data’ so, lo yama ‘Mega Data Plan

Mas balor pa bo placa

Digicel ta balora su clientenan y ta p’esey ta recompensa nan lealtad. Ta invita tur cliente pa ‘bundle’ nan data y yamada pa un miho experencia, por haci esaki facilmente via e MyDigicel App. Un bundle perfecto incluyendo ‘data sin fin di 7 dia’, yamada ilimita Digi pa Digi, y yamada pa cualkier otro number local te cu 50 minuut. Tambe, chat cuanto cu bo ta desea y ricibi suficiente data pa wak Netflix, stream Youtube of Spotify y te hasta bay viral riba Tik Tok.

Keda conecta ki ora cu ta y na unda cu ta!




Weekend di pisca: Diasabra tin varios tipo di pisca fresco na Campeon
Weekend aki bo mester come bon. Bin Campeon diasabra mainta busca bo pisca fresco.

 Pisca di plato tin Cora. Na mochi tin Djampou, Mulato, Picuda, Dorao “Mahi Mahi”, Brazie y Pargo. E banana pa hasa y e siboyo pica tempera den boter pa sabora cu e pisca tambe tey.

 Mainta tin dushi pastechi, kroket, hamburger y ham and egg.

 Si bo gusta pandushi cu driguidek crioyo tambe tin. Pasa 7:30 mainta ora Campeon habri y drecha bo dia cu pisca fresco bo hiba cas.




Biblionef presente na Festival di Buki pa Mucha
E meta di Biblionef (www.biblionef.nl) ta pa yuda tur mucha, sin haci distincion di nan situacion personal, siña conoce na un edad hoben e alegria di lesamento.

Esaki cu e proposito pa crea un amor pa lesamento pa e resto di nan bida. 

Atrobe Biblionef lo ta presente na Festival di Buki pa Mucha cu un stand yen di buki nobo na un prijs reduci, cu ta dirigi riba mucha u hobennan di 2 pa 18 aña.

E luna aki e dos boluntarionan, Carla van Eerden cu Sandra Postma, ta parti bukinan nobo na scolnan y otro instancianan pa 23 aña caba na Aruba.




Mas y mas ganado di nan iphone15 Pro cu Digicel
Un pabien ta bay na Orlaida Orman ganado #2,  Favuer Arnaud ganado #3, y Myron Dirksz ganado #4 cu ta un di e feliz ganado nan di e campaña Biba Miho cu Digicel y a gana nan telefon nobonobo.

Orlaida ta un cliente postpaid cu tin varios aña cu Digicel y Favuer a cumpra su Bundle di 30 dia di Data y Yamada y Myron Dirksz a activa su Prime Ultra Bundle di 7 dia  unda nan number ganado a sali.

Ainda tin 11 iphone15 Pro y abo tambe por ta un ganado. 

Si bo ta un cliente postpaid, automaticamente bo number di telefon ta participa. Si bo ta un cliente di prepaid, activa bo Prime ultra bundle y participa, y si bo No ta un cliente ainda di Digicel, nos ta invita bo join e red faborito di Aruba pa asina tambe participa pa gana un iphone15 Pro cu Digicel.




Iglesia Cristian: A bira tempo pa adresa y papia amplio riba ‘Agenda Gay’
Iglesianan Cristian Aruba (ICA) a sigui hopi di cerca e pleidooi na Hoge Raad contra veredicto cu mester habri matrimonio pa pareha di mesun sexo, pleidooi di casacion cual a tuma lugar siman pasa.

Pastoor Frank Daal di Asociacion di Iglesianan Cristian Aruba (ICA) a tuma nota di e pareha cu a duna su testimonio den corte unda cu tabata tin un momento emocional. “Mi ta haya cu e sentimentonan di hende asin’ey  eynan tabata e luga pa expone esey.” E pastoor ta bisa cu nan sentimentonan ta real y mester a trata cu ne den un ambiente priva y no publicamente. E ta un cos delicado segun Daal, bo ta expone cara y nomber di hende. “Nos no ta kere cu esey ta pas den e proceso di casacion aki.”

E pastoor no kier comenta mucho mas riba esey, djis cu simplemente e no ta pas, y tin varios punto mas importante pa adresa na momentonan aki pa loke ta trata e tema di matrimonio di mesun sexo.

E pastoor ta bisa cu e ta haya a bira tempo pa adresa y papia mas amplio riba e agenda gay y su forma di opera. Daal ta bisa cu e uzo di palabra igualdad no ta na su luga, unda e grupo kier uza dos strategia pa logra nan meta. “E dos strategianan aki ta bini constantemente dilanti.”

Lesa mas den TREMPAN.




Huesped a demanda 168 mil dollar pero a keda man bashi
Un verpleegster contrata pa traha na Aruba na 2020 a demanda Courtyard by Marriott Aruba Resort pa un caida cu el a sufri banda di e pool di e hotel. E kier a tene e hotel responsabel pa su caida y a haci un demanda di no menos cu 168 mil dollar. Sinembargo na final e berdad a sali na cla y Courtyard by Marriott Aruba Resort a mustra cu filmacion cu cos no a bay manera e huesped a conta. Ta berdad el a cay pero no cu e ta responsabilidad di e hotel y mucho menos cu mester bay paga e huesped e suma grandi ey. Al contrario. E demandante mester paga e gastonan cu e hotel a haci pa motibo di a e hinc’e den e caso aki: 11 mil florin.

A cuminsa e caso contra The Mill Condominium Management Co. N.V., cu ta esun doño di e hotel. E persona aki tabata “bibando”, mientras cu e tabata traha na Aruba, den e hotel Marriott desde november, 2020. 

E echo mes a sosode dia di Tres Rey, 6 di januari, 2021 rond di 7:30 pm. El a cay banda di e piscina y a kibra su enkel banda robes. El a biaha despues, dia 9 di januari, bek pa Merca. Segun el a informa, mester a opera su enkel dia 13 di januari caba.

Na maart el a dicidi di pone Marriott responsabel pa e consecuencianan di su caida. E tempo ey el a pidi corte declara e hotel responsabel pa su caida y a pidi pa condena nan na un pago di $ 168.350,-, y pago di tur futuro daño material cu e por sufri a consecuencia di e lesion aki.

Hues a analisa henter e situacion, a mira e potretnan, a mira filmacion di camara di siguridad y a analisa henter e situacion. A lesa declaracion di e huesped y su testigo y a compara esaki cu loke ta mira riba e video.

E huesped su ponencia ta cu e trapi tabata defectuoso of ta forma un peligro, ya cu e no ta cumpli cu e exigencianan, cu a causa cu el a cay na dje. A papia cu e awa di pool ta keda riba e stepnan di e trapi, cu no ta traha di un material adecuado. Esta cu e ta suficiente anti-slippery.

Pero na final Corte a conclui cu e fli aki no ta subi.

No por mira cu di berdad tabatin awa para y cu el a slip a causa di esaki. Y e banda cu el a slip, no ta di e banda di e piscina.

Pues hof a bisa cu no por otro cu nenga su peticion pa haya un suma di 168 mil dollar. Pero si e mester paga 11 mil florin di gastonan di abogado di e hotel.

Pa un relato amplio lesa TREMPAN.




WEB N.V. a cera acuerdo cu Acceleron p’un tempo indefini
Diaranson tabata un dia hopi importante p’e compania di utilidad WEB N.V.. Esaki ta bini door cu WEB N.V. a firma un acuerdo cu e compania Acceleron. WEB N.V. a firma un contract cu Acceleron p’un temporada largo.

Minister di Energia, Glenbert Croes, a indica cu e tabata presente n’e firmamento pa mustra su apoyo na e iniciativa entre WEB y Acceleron. E compania aki ta uno cu a nace for di e Multinacional ABB, unda cu na Aruba nan ta habri un facilidad. E profesionalnan di WEB a bay eynan pa haci cierto trabou. Esey lo yuda enormemente na WEB su compromiso cu comunidad den brinda un servicio continuo y confiabel den suministro di e productonan den e produccion di WEB di awa y electricidad.

E mandatario a resalta cu pa prome bes den Caribe cu un facilidad asina ta estableci na un isla. Aruba ta e prome den Caribe cu Acceleron a deposita nan confiansa aden y e profesionalnan. Croes a sigui indica cu hunto por asisti, traha hunto y reaccion lihe ora tin un problema.

Durante e firmamento, segun Croes, e director di WEB a bay riba e echo cu pa basta dia e cosnan ta draai y comunidad tin coriente como awa. ELMAR tin su desafionan. E interes pa Minister di Energia ta con ta percura p’e suministronan na comunidad keda confiabel y continuo pa coriente ni awa tin hopi problema, specialmente coriente ta e problema. E economia no por para pa haya su suministro.

ing. Alfredo Koolman, director di WEB N.V., a indica cu e momento aki tabata uno di hopi importante den e manera con nan ta traha na WEB, e manera con nan ta mantene e motornan. Den pasado nan tabata depende pa manda piesa Merca, pero awe ta haya un caminda pa un partner hopi importante pa mantencion di componente critico di e motornan.

Ta trata di ABB, cu awendia ta Acceleron, y ta un di e prome luganan den Caribe unda cu por conta cu nan servicio aki na Aruba cu nan expertonan pa traha riba e turbo chargnan di forma cu ta trece e duracion di mantencion mas abou posibel. Y di forma cu nan tin e motornan disponibel pa por produci coriente p’e pais.

Pa mas lesa TREMPAN.COM.




Rodney Solognier (SPA): Si gobierno tin placa pa paga Hulanda tin placa pa paga indexering tambe
Un tema cu ta basta den discusion e ultimo temponan aki, ta e tema di indexering pa e empleadonan publico.

Diahuebs OPPA a trece su punto dilanti ora cu el a señala cu e bloke sindical ta na soño, relaciona cu indexering.

Rodney Solognier, di SPA a indica cu e ta haya jammer cu Valdes a bisa esaki. Sindicato SPA a manda un carta pa Prome Minister, mr. Evelyn Wever-Croes, riba cual nan a haya un contesta caba.

Solognier a sigui bisa cu den e carta e mandatario ta bisa hopi, pero na final toch no a bisa nada. No a haya un fecha pa sinta hunto cu Gobierno, cual ta loke nan kier. A bira tempo pa cuminsa sinta na mesa tocante esaki, pasobra cu indexering tin hopi tempo para. Den e simannan padilanti, SPA lo traha riba un contesta pa manda bek pa Prome minister.

Den e ultimo añanan, cu indexering tin para, tur cos a subi. A yega ora, en bista cu Gobierno mes a bisa cu nan tin un surplus, cu nan tin placa pa paga Hulanda, mester por tin placa pa paga indexering tambe.

GEVARENPREMIE

Den pasado tambe e tema di ‘Gevarenpremie’ a bin dilanti, tempo cu mr. Andin Bikker tabata Minister di Husticia.

Solognier, Presidente di SPA, a indica cu e tempo ey Gobierno a informa nan cu pa e polisnan haya esaki, e ora lo mester duna henter e cadena hudicial, cu ta e departamento mas grandi di Gobierno.

El a sigui bisa cu e no ta bringa pa tur e cadena hudicial, ta bringa pa e polisnan. Mester tin un ‘Gevarenpremie’, cu nan por tin un seguro pa nan famia.

Si algo pasa, ta algun luna e polisnan ta haya, despues nada mas. Polis merece un tiki mas ya cu cada biaha cu nan sali, nan bida ta na peliger constante,  den ehercicio di nan trabou.

Como polis, nan merece un poco mas pa nan siguridad. Nan ta wordo exponi na tur sorto di peliger, unda c’un hende por haci nan daño. “Tur hende conoce polis, pero polis no conoce tur hende.”

Proximamente nan lo acerca e directiva, den un otro ‘bachi’. Cu e polisnan mester di dje, esey ta sigur.

Ademas, di polis, nan ta tambe ‘Opsporingsambtenaar’. Esaki ta haci cu nan ta cay completamente bou di un otro tarifa.




Mas ganado di iphone15 Pro Nobo cu Digicel!
Pabien na George Rodgers ganado #6 y Elizabeth De Cuba ganado #7 di Digicel su Campaña di Biba miho! 

E clientenan aki a hiba cas nan iphone15 Pro nobonobo. Nan number di telefon a sali y asina aki door di a contesta e yamada ganado di Digicel nan ta hiba cas un iphone 15 Pro.

Elizabeth y George ta cliente postpaid unda cu a participa automaticamente pa un di e 15x iphone15 cu Digicel ta repartiendo na su clientenan.






GKMB ta activo y ta spuit den area di Hotel
E molester di sangura parce ta basta. P’esey mes e departamento di GKMB ta moviendo diferente orario pa asina spuit y baha e molester di e problema cu tin di sangura. A traha diferente orario.

A spuit of fumiga for di marduga y tambe den dia. Den e plasnan di awa ta tira insecticida den nan pa mata e criadero. Nan a controla tambe e tereno di diferente hotel pa asina garantisa cu tur cos ta bon.

GKMB cu su empleadonan ta activo y kier garantisa cu e molester di sangura no ta asina grandi. Importante pa abo mes na cas corda controla bo bakinan cu por tin awa den cura di cas. Djis cana rond tira un bista si tin cosnan cu por a acumula awa y cu por crea criadero.




Centro di Bario Playa Pabao cu celebracion di Dia di Mucha
Dialuna, dia 20 di november, Centro di Bario Playa Pabaoita celebra Dia di Mucha na Aruba. Riba e dia aki tambe ta celebra Dia International Di Derecho Di Mucha.

Pa e motibo aki directiva di Centro di Bario Playa Pabao ta duna reconocemento na nos muchanan den un solo actividad na Playa Pabao. E actividad aki ta tuma lugar dialuna, dia 20 di november y ta cuminsa pa 3:00pm y lo termina pa 8:00pm. E muchanan tin oportunidad pa hunga den “waterslide”, bula riba trampolin y den Dinojump, hunga den luchtkasteel, monster truck, pinta cara y participa na diferente wega. Tambe e muchanan tin oportunidad pa gana un celular. Entrada ta completamente gratis.

Ta invita e muchanan pa bin cu nan badpak pasobra ta bay tin un “waterslide”. Pa 6:00pm lo cuminsa un ora di locura sigui pa un show “Di Mucha Pa Mucha” cu presentacion di gruponan di baile y solistanan hubenil. E prome 200 mucha lo ricibi un recuerdo di e dia aki. Pues dialuna dia 20 di november ta celebra Dia di Mucha y ban duna nos muchanan reconocemento riba e dia importante aki.

Ban celebra e dia aki manera un famia grandi asisti na e actividad aki cu nos muchanan na Centro di Bario Playa Pabao. Pues mayornan nos ta warda boso y bin compaña bo yiu(nan) na e actividad aki. Lo tin un bar (sin bebida alcoholico) y un cushina cu prijsnan di dia di mucha.

Tambe lo tin un expo cu e tema “E cas di mi soño” cu obranan di man traha dor di alumnonan di Colegio Bon Bini.




SAR Prinses Beatrix a disfruta di un dushi mulato Rubiano
Diabierna anochi, despues di un dia largo di trabou na Aruba, Su Altesa Real, Prinses Beatrix a scoge Marina Pirata Restaurant pa su cena. Claro welo Didi, yiu Ricky y nieto Andrew Donker tabata presente pa ricibi e monarca di Reino Hulandes.

Prinses a probecha, di su prome bishita na Marina Pirata Restaurant pa come un plato crioyo di filet di pisca, un combinacion di Mahi Mahi y Picuda. Claro, manera tur cuminda, ta bin compaña pa aros, funchi y pan bati. E Prinses a come barica yen, banda di e piscanan den lama.

Didi Donker a habri Marina Pirata na aña 1982 na Pos Chikito. Cu tempo el a bira masha popular, un restaurant crioyo gusta pa local y turista. Despues di 41 aña, awendia Didi t’ey ainda pero e operacion ta den man di su yiu Ricky Donker.




Joselynne Croes a defende su tesis cu exito na Universidad di Aruba
Diahuebs, dia 2 di november, 2023, na e Facultad di Ley na Universidad di Aruba, Joselynne Stephany Croes a gradua.

El a gradua defendiendo su master tesis titula:

“Compulsory vaccination and the Law: Can these two go hand in hand on Aruba? Research into the possibility of introducing compulsory vaccination on Aruba.”

E miembronan di e comision di examen tabata:

mr. dr. Benedicta Deogratias

mr. Abida Abarkan, LL. M

mr. dr. Jayburtt Dijkhoff

Universidad di Aruba ta felicita Joselynne Stephany Croes cu su logro.




PKF Aruba cu seminario “Kico bo compania bal realmente” dia 24 di november
PKF Aruba y Impact Hub lo bay organisa un seminario cu lo tuma luga dia 24 di november, cu tin como tema “Kico bo compania bal realmente.”

PKF Aruba a establece su mes den luna di juli na 2023, como e prome compania di PKF den Caribe Hulandes, cual segun Edsel Lopez, managing director di PKF-Aruba, ta sintie sumamente orguyoso p’esaki.

PFK ta estableci na mas di 150 pais y tin mas di 22 mil trahado rond mundo. PKF ta un compania global, pero cu un presencia local, haciendo diferente servicio

Aunke nan ta un boutique firm cu hopi posibilidad pa  atrae conocemento di pafo, nan tin nan propio conocementonan tambe.

Tema ‘Kico bo compania bal’ ta un tema cu nan ta haya hopi pregunta riba dje. Hopi empresario ta bin na PKF pa puntra cuanto su compania bal. E ora e pensa un tiki mas leu y a busca colaboracion cu Impact Hub pa purba di papia un tiki riba e tema aki, kico t’e aspectonan cu tin cu tene na cuenta cu ne, parti strategico y tambe fiscal. Tur esey kier purba di presenta dia 24 di november

Lopez a indica cu nan ta contento cu e colaboracion cu Impact Hub.

EVALUACION DI E COMPANIANAN

Loke lo enfoca riba dje durante e seminario, na prome luga ta bay un tiki mas leu di e concepto di kico t’e evaluacion di e compania, kico t’e prijs cu por haya ora kier bende e compania. Ta dos concepto diferente. Tambe lo splica un tiki mas riba esey, segun Herbert van Elferen, partner na PKF Aruba.

Lo papia riba e diferente metodonan pa calcula e balor di un compania cu ta depende un parti di e rason pakico kier haci evaluacion. Por ta kier bende e compania, por ta kier djis sa kico e compania ta bal awendia y tambe pa bay mustra cu haciendo un evaluacion por yuda e compania. Aki e doño por haya sa miho kico mag of kico por haci pa mehora e compania y asina mehora e balor di dje, di e manera aki yudando busca un bon strategia p’e futuro y yuda e compania, scoge ki decision tin di tuma pa mehora.

Durante e seminario lo bay papia tambe mas den detaye kico un evaluacion na Aruba ta nifica. Sa cu na Aruba tin en realidad, compania cu ta hopi chikito. Den e seminario lo bay splica entre e diferencia y con por deal cu e diferencianan ora cu ta haci un evaluacion di e compania.

IMPACT HUB

Mary-Ann Falconi, co-fundado y general manager di Impact Hub Aruba a comenta cu pa nan ta un grato placer di forma parti di e seminario aki. Unabes cu a combersa cu PKF  y mira e similaridadnan cu tin den servicio y di nivel profesional cu kier trece pa Aruba, y mirando tambe e lasonan internacional cu tin.

Impact Hub Aruba ta un fundacion lanta na aña 2022. Nan proposito principal ta pa guia entrepeneurship na Aruba y di e manera aki yuda diversifica nos economia, fortifica nos economia pa medio di guia. Banda di esey Impact Hub tambe ta duna espacio, unda cu e entrepeneurnan startup por bin haci nan trabao, sea ta huur e desk, ta huur e oficina of e meeting rooms.

A pesar di haya guia, tin e espacio unda por traha. Segun Falconi, lo bay papia riba e balor di compania. Pa Impact Hub ta hopi interesante pa trece den contexto ki rol, sostenibilidad tin p’e organisacionnan na Aruba, con e por beneficia e compania su balor y hopi biaha den practica, ta tuma nota cu e business modelnan di awendia ta hopi tradicional.

Pa medio di e presentacion aki, kier trece dilanti con por shift di un business model tradicional pa uno mas sostenibel.

Impact Hub ta hopi contento cu e colaboracion aki, e prome di varios y ta spera cu comunidad emprendedor, e organisacionnan, e companianan priva, registra. Esaki lo tuma luga dia 24 di november na Impact Hub Aruba mes, situa den Weststraat 2 den Harbour House piso 2. E seminario ta cuminsa pa 10:30 am, registracion a habri caba. Ya caba nan ta 70% soldout, asina ta e cuponan ta limita. Ta un seminario hopi exclusivo.

Falconi ta invita tur startups, e profesionalnan den finansa, entre otro, a registra ainda pa participa den e seminario.

Website pa registracion ta www.pkf-aruba.com.




Ayudo a yega: Bureau City Inspector a cumpli cu habitante di Pos Chikito 351-C
E departamento di Bureau City Inspector a bolbe saca cara. Un señora di edad respeta a cana un caminda largo sin solucion. A pidi pa nos redaccion di 24ora.com duna un man. Esey ta locual nos a haci y a manda un team pa haci cobertura di un cantidad di taki di mata cu a crece di un otro tereno bay riba su tereno.

Como pensionado ya caba bo placa no ta yega pa cubri e gastonan di tur dia. P’esey kier a mira con por yega na un solucion, via e departamentonan concerni, cu no a duna oido. Finalmente ora nos a publica e problema y trece un reportahe, e yudansa a yega.

Departamento di Bureau City Inspector a bay mira e situacion y dia siguiente a bay den accion. E matanan cu tabata bati riba dak tabata stroba e hendenan di drumi. Awe por bisa cu e problema di e señora, di edad respeta, ta tras di lomba.

Danki na e trabou di BCI. Mayoria biaha ora e pueblo manda su mensahe via nos plataforma, e departamentonan concerni ta actua. Ora cu bay via e departamento directo cu hefe etc, e mensahe no ta yega na e luga corecto y p’esey nada ta pasa. Asina si e cos ta move y ta keda cla mas lihe, danki na e departamentonan atento manera BCI cu a actua mesora.




“Roxy, mi dushi bida” a subi mercado
Recientemente a presenta e buki “Roxy, mi dushi bida” oficialmente na Just 4 Pet Aruba. Pastor Andres a bendiciona e buki version na Papiamento. E madrina ta Pearl Lake-Mcfarlane y padrino ta Tito Laclé.

Richard Dabian a entretene e muchanan fantástico presente. Na final tur mucha a ricibi un bucket cu algun trit pa nan cacho di Just 4 Pet. Tambe tur mucha presente a ricibi un buki regalo.




Suzuki Celerio 2024 ta warda bo p’un test-drive na Ultimate Automobiles
E Suzuki Celerio 2024 ta un modelo nobo den e segmento di Mini-of Micro Crossover, e ta un auto cu hopi Ground Clearance. El a bin cu wiel di aluminium preto e biaha aki y loke ta great di dje ta tur su diferente funcionalidadnan, sigur ekipa cu Android/Apple Play, Touchscreen, Reverse Sensors y ta un auto number dos na India cu ta hopi mas eficiente den Fuel, cu 1.3 cilinder.

E autonan aki tin mas o menos un aña aworaki den produccion cu e body aki, cual ta mustra chikito pero ta hopi espacioso. “Suzuki ta traha su cabinanan hopi, hopi amplio dus bo espacio di cabina ta grandi, bo lo ta sorprendi ora bo sinta bay core den dje,” segun Vincent Briezen, Representante di Benta na Ultimate Automobiles. 

Tin poco auto den e segmento aki cu ta asina halto, dus ta invita pueblo di Aruba pa pasa Ultimate Automobiles, situa na Sabana Blanco 35 pa bin haci un test-drive di e auto y wak pa bo mes. E Celerio ta bin den shete diferente color, seis modelo metalico y un color solido. E Celerio 2024 ta hopi ekipa pa un auto considera como un micro crossover.Sigui e pagina di Facebook di Ultimate Automobiles y asina keda informa. Tuma contacto cu nan pa haci un cita pa bo test-drive.

Tur modelo di Suzuki incluyendo Celerio ta bin cu su cinco aña di garantia, dos servicio gratis, y sigur e confiansa cu boso conoce den Suzuki su producto. 

Celerio 2024 ta e modelo di enfoke pa e temporada, pero pueblo di Aruba ta invita pa pasa Ultimate Automobiles pa check tambe e otro marcanan disponibel manera Jeep y BMW cu tin den stock.  




Netflix Data awor ta inclui
Digicel ta duna e clientenan multiple beneficio ora di activa un Prime Ultra Bundle di escogencia.

No solamente bo ta disfruta di Data Sin Fin cu un Prime Ultra Bundle, pero tambe Yamada Sin Fin pa cualkier number di Digicel y minuut extra pa cualkier number local. Sin lubida extra data pa Entretenimento pa entre otro Netflix, Surf Youtube, scucha bo lista musical faborito riba Spotifyik y Data pa Tik Tok.

Activa bo Prime Ultra Bundle awe mes via MyDigicel app.

Keda conecta ki ora cu ta y na unda cu ta!




Den carnaval 70: Quota Club lo t’ey maner’un clabo cu nan ‘earplugs’
Quota Club semper tabata activo durante e periodo di carnaval. E biaha aki, no ta bay ta un excepcion. Ivy Simon–Hernandez, presidente di Quota Club, durante e lansamento di carnaval 70 riba 11 di november 2023 a conta c’un biaha mas Quota Club lo ta activo no solamente riba caya, sino na e scolnan tambe. 

E ta importante pa proteha bo oido y no tin nada mas importante cu duna e informacion necesario riba e efecto di musica demasiado largo y mucho duro. 

Danki na comercio, Quota Club por bende nan conocido ‘earplugs’ riba caya y mayoria parti ta pa un suma masha abou mes. Quota Club t’ey pa sigui conscientisa e comunidad y haci uzo di bo oido.  “Carnaval ta dushi pero bo oido ta mas importante”, asina Ivo Simon-Hernandez a termina bisando.

Stella Montstanto ta service director pa 2023-2024, manera Ivy tambe a vocifera, ta e periodo cu Quota ta drenta e scolnan p’asina informa e muchanan riba e importancia di ‘earplugs’. 

Ta cuminsa cerca e muchanan. Den e ultimo añanan, e pueblo mes a cuminsa ripara e importancia di nan oido. Musica duro por ta dushi pero e ta cobra bo oido cu tempo, uza e ‘earplugs’ pa bo ta safe. 

Anualmente Quota Club ta sali cu alrededor di 18 mil ‘earplugs’ riba caya. Mayoria biaha e gruponan di carnaval ta cumpra caha cu tempo anticipa. Quota Club ta stimula pa sigui haci esaki. 




Imelda Kleuterschool a prepara p’e Siman di Festival di Buki
Esaki ta Siman di Festival di Buki y na Imelda Kleuterschool e dia tabata uno special. E maestronan tin algun dia caba ta preparando p’e siman aki. Durante e siman aki diferente autor lo bishita Imelda Kleuterschool pa conta riba su buki.

Lisi Werleman-Paris, cabesante di Imelda Kleuterschool, a splica cu nan ta siñando e muchanan kico ta un buki, kico ta un autor y ilustrado. Tambe e importancia di buki con importante e ta pa lesa. Nan a ricibi bishita di Tanchi Esmee, kende ta e prome autor cu a pasa n’e scol. Henter e siman nan lo ricibi bishita di Emerita Emerencia, di Tio Ali y Ruthy Vrieswijk.

Pa henter e siman, bishita di e autornan ta reparti. Diamars mainta Tanchi Esmee a bishita cuater klas, pero durante e siman e otro klasnan ta yega na turno, unda dos klas ta haya cada autor.

Werleman-Paris a expresa cu e importancia di lesamento no ta solamente p’e muchanan. Pa adulto lesamento ta un arte cu sin esey e ta hiba bo leu. E ta hiba bo den conocemento, lesa ta e basico pa sigui desaroya. E cabesante ta haya cu ta importante cu desde chikito e adultonan, como e educadornan, e mayornan, inculca e gana di lesa cerca e muchanan. E muchanan hopi trempan ta cera conoci cu letter, nan ta ripara cu letter ta forma un palabra y despues ta bira un storia.

Na kleuter e ta un storia, pero tiki tiki e ta amplia conocemento. “Manera nan ta bisa ‘Mas bo lesa, mas bo sa. Mas bo sa, sabi bo ta’. Mi ta kere e tin un importancia cu bo no por splica. E ta importante pa nos tur”, el a expresa.

Pa mas lesa TREMPAN.COM.




“Roxy, mi dushi bida” a subi mercado
Recientemente a presenta e buki “Roxy, mi dushi bida” oficialmente na Just 4 Pet Aruba. Pastor Andres a bendiciona e buki version na Papiamento. E madrina ta Pearl Lake-Mcfarlane y padrino ta Tito Laclé.

Richard Dabian a entretene e muchanan fantástico presente. Na final tur mucha a ricibi un bucket cu algun trit pa nan cacho di Just 4 Pet. Tambe tur mucha presente a ricibi un buki regalo.




DOW a actua y a drecha problema di tubo di riool na waf chikito
Algun dia pasa nos redaccion a trece un problema serio cu awa sushi banda di waf chikito. Rond di e restaurantnan y kiosconan cu ta bende souvenir cu turista, tabata insportabel traha.

Un awa sushi cu resto di sushi y holo hopi malo tabata core cu cliente y propio doño di e negoshinan. E problema tabata serio y DOW a pone un team den accion. Den weekend tambe nan a traha y finalmente diahuebs mainta a keda cla.

A tapa e buraco cu nan a coba pa drecha e sistema di riolering cu tabata tin problema. Esunnan eybanda ta manda palabra di gradicimento na e departamento concerni den DOW, un danki grandi pa tuma accion y drecha e problema.




Universidad di Aruba a honra ocho studiante como Student Ambassador Award
Universidad di Aruba ta haya importante pa reconoce studiante pa logronan academico y alabes otro cualidadnan manera, esfuerso, gusta yuda, bon actitud, liderazgo, tutoria, y colaboracion cu UA como tambe comunidad di Aruba. E cualidadnan aki ta engrandece confiansa propio, ta duna sentimento di logro, y ta genera respet den un grupo di compañe. Un sentido asina di logro ta stimula mehoransa.

‘Office of Student Affairs’ y ‘Office of International Affairs’ di Universidad di Aruba ta implementa un ceremonia pa reconocemento di studiante. E meta ta pa curasha studiantenan pa desaroya nan habilidadnan personal y profesional door di ta activamente envolvi den comunidad di UA y comunidad di Aruba en general.

Lista di studiantenan Embahador:

·         Joel Rainherc. SISSTEM: Joel Rainherc ta un studiante masha trahado cu un gran interes den sostenibilidad. E ta semper dispuesto pa asisti tur otro studiante y staf di e programa SISSTEM. E ta semper cla pa saca un man pa yuda. Joel ta promove SISSTEM y Universidad di Aruba paden y pafo di universidad manteniendo un bon record academico. E ta un berdadero SISSTEM studiante Embahador.

·         Timothy Fowler (FHTMS): Den palabra di su profesornan; ‘si bo puntra pa e profiel perfecto di studiante, e contesta lo ta indudablemente Timothy Fowler.  E ta berdaderamente interesa, curioso y cu hamber pa siña. E ta compronde cu exito no ta cuestion di tuma chens sino un producto di dedicacion y planificacion cuidadoso. 

E no ta djis acepta informacion na prome bista, e ta haci pregunta, analisa, y e ta busca e nificacion mas profundo di e mundo rond di dje.Den les e ta yuda su compañenan durante discusionnan aportando cu tremendo ehempel y splicacion. Pafo di les semper e ta busca pa yuda ora di ‘Open House’, actividadnan di boluntario y eventonan social. 

Pa loke ta eventonan social, nos ta admira su increibel talento pa duna serenata riba su guitara cu cantica di Kiss y no tin duda cu nos ta gusta su bunita cabey largo. Cu hopi orguyo nos a otorga e Studiante Embahador Reconocimento (Premio Studiante) 2022 – 2023 na nos studiante inteligente, respetuoso, y bondadoso studiante avansa, Timothy Fowler.’

Facultad di Ley su Studiante Embahador 2022 – 2023 ta Abigail Medina: 

Actualmente Abigail Medina ta studiante di tercer aña na Facultad di Ley. For di su prome aña, Abigail a participa activamente den comision di FdR PR como e desaroyado principal, e tabata di gran balor creando contenido y den maneho di e paginanan social di FdR PR. Banda di esey Abigail frecuentemente ta sigui aporta y asisti den organisacion y coordinacion di eventonan. 

Abigail ta un studiante briyante y comprometi tanto cu su compañenan como cu staff. Bo por conta cu semper e ta cumpli. Pa e motibo aki, Facultad di Ley unanimamente a nomin’e pa e Reconocemento como Embahador.

OGM su Studiante Embahador 2022-2023 ta Jennyfer Geerman.

Jennyfer ta un studiante masha activo y dinamico. E ta semper pro-activo y cla pa sostene e programa. Asina cu studiantenan tin un preocupacion, Jennyfer ta drenta den su modo di motivacion y den casonan specifico e ta drenta den su modo di atende cu e situacion pa yuda e studiante. 

Jennyfer ta orguyoso di comparti su biahe riba nivel profesional y personal como studiante OGM cu otro studiante y publico en general. Despues di a asisti na e excursion educacional di OGM na Washington DC na 2019, Jennyfer su wowo a habri pa oportunidadnan nobo. El a dicidi di participa na un intercambio den exterior cu a motiv’e pa sigui cu su master despues di a gradua pa OGM. Universidad di Aruba ta felicita Jennyfer.

Universidad di Aruba ta gradici Jennyfer pa su contribucion y ta spera cu e sigui comparti su entusiasmo pa explora e mundo yen di posibilidad pa medio di oportunidadnan academico.

Social Work & Development su Studiante Embahador ta Shykia Maduro.

Shykia ta un studiante di Social Work & Development masha dinamico, motiva, y determina. A scoge Skykia como Studiante Embahador pa motibo cu semper el a demostra di ta un lider den e grupo, motivando, informando y guiando e studiantenan pa haci e maximo esfuerso den nan estudio.

Banda di esey Shykia tabata e representante di klas di Bachelor 3 y Bachelor 4 y semper a percura pa informa e studiantenan di tur loke ta concerni nan estudio na tempo y efectivamente. Pa añanan Shykia tabatin un prestacion academico increibel, no solamente pa loke ta su gradonan, pero tambe den planificacion, den habilidadnan di maneho y di traha den grupo y a haci un trabou excepcional durante su ultimo pasantia na Directie Voogdijraad. E ta gusta traha cu mucha y famia y e ta e definicion berdadero di un futuro trahado social di curason.

FEF su Studiante Embahador ta Jurrien Henriquez.

Jurrien a duna ehempel positivo na su compañenan di estudio, demostrando cualidadnan manera disciplina, dedicacion y etica di trabou fuerte. Otro studiante ta admira y aprecia su comportacion. Su disponibilidad pa yuda otro y di ofrece yudansa pa loke ta material di estudio ta refleha un compromiso sincero pa sostene su compañenan durante nan estudio. Jurrien a yuda tambe UA cu su actividadnan riba medionan social. Como representante di su klas, e ta representa e preocupacionnan y interesnan di su compañenan, demostrando cu e ta merece pa tanto su compañenan como facultad confie y respet’e. 

Despues di a logra su propedeuse y a surpasa algun reto personal, el a demostra resiliencia y determinacion. El a demostra esaki durante su participacion na e tayernan di desaroyo personal y profesional reflehando su compromiso pa auto-desaroyo. Recientemente Jurrien a acepta e reto nobo di asistente di studiante pa e facultad. 

Facultad di FEF ta sumamente contento di tin Jurrien abordo y ta premira un aña di traha hunto fructifero. Jurrien ta un adkisicion pa UA y e comunidad di studiante. UA ta desea Jurrien exito cu e bunita trabou y ta felicit’e cu su reconocimento como Studiante Embahador.

Reynier Faro ( Office of Internatioal Affairs) 

Reynier ta un hoben ambicioso cu un toke suave pero di caracter fuerte. E ta tambe masha servicial. Asina el a ofrece su mes como boluntario na e departamento di Asuntonan di Exterior y na actividadnan di Open House. Inspira pa e experiencia y guia di Darlene Alias, el a dicidi di pasa un semester den exterior na Grecia. Despues di su pasantia Reynier a regresa Universidad cu habilidadnan nobo y experiencia, asina el a wordo contrata pa traha den oficina di Students Affairs & Marketing. Reynier a sobresali den su papel y ta awo un adkisicion pa e grupo. 

Reynier ta un ehempel perfecto di loke ta nifica pa ta un Studiante Embahador. E ta pasiona cu universidad, ta semper dispuesto pa yuda otro, y ta un ehempel positivo pa su compañenan. 

Amanda Britten (Office of Student Affairs & Library)

Amanda ta un berdadero hoben cu ta inspira. E ta un studiante cu semper ta contento y ta cla pa yuda otro, y su creatividad ta sin limite. A pesar di a enfrenta algun reto Amanda no a entrega nunca y semper e ta cla pa haci un esfuerso extra.

Actualmente Amanda ta den exterior riba un pasantia boluntario, compartiendo amor y cuidando otro hende. Esaki ta solamente un ehempel di su hopi actonan desinteresa, amabilidad y compasion.

Amanda ta un inspiracion pa tur hende na universidad. E ta demostra cu ta posibel surpasa cualkier obstaculo y logra nos metanan, no obstante nos retonan. E ta siña nos tambe e importancia di duna bek na nos comunidad y haci un diferencia den bida di otro.

Banda di e studiantenan, dos organisacion estudiantil a ricibi un premio tambe, cual tabata Aruba Leo Delta Club. Nuctua, Circle K International club (Kiwanis) y e UA Sport Team.

Prome cu finalisa e anochi, Mr. Martin Hersz y docente di musica Jaderick Croes  a dedica e “brand story” di Universidad: “With the University of Aruba, #UAchieve” den un forma espectacular.

Finalmente, masha pabien na tur studiantenan y danki na e comision organisado di Student Ambassador Awards. Danki di curason na tur nos sponsornan, entre otro: SETAR Aruba, Aruba Bank y WEB Aruba N.V.




Radio Victoria a celebra 65 aña di existencia
Stichting Radio Victoria a celebra 65 aña di existencia, feliz y contento den presencia di amistad y familiarnan, manera tambe coleganan di pasado.

Sesenticinco aña ta nifica perseverancia pa Radio Victoria, mirando cu nan ta un radio completamente Cristian, cu ta funciona completamente riba donacion.




Universidad di Aruba ta homenagea grupo di miho graduado
Un biaha mas graduadonan a logra capta atencion di Universidad di Aruba y  e facultadnan pa  conclusion di estudio di nivel halto. Un biaha mas, Universidad di Aruba a reconoce un grupo di graduado kendenan a sobresali danki na un investigacion exhaustivo y tesis cu ta sirbi como herment pa maneho.

Nivel di educacion ta ilustra den nivel di investigacion y tesis y esaki ta motibo tambe pa kico tur aña Universidad di Aruba ta organisa e  ceremonia di ‘Student Award’ cu ta conta tambe cu sosten di diferente compania cu ta patrocina e reconocimento.

Student Thesis award

Reconocimento di Tesis. OGM:  Mary-Jay Thijsen. Meta di e investigacion di Mary-Jay tabata pa duna un bista di e retonan den e prestacion organisatorio cu e empleadonan di e organisacion di proteccion di mucha, Directie Voogdijraad, a encontra prome cu y durante e crisis pandemico di Covid-19.

FEF:Viveka Bulchandani, e graduado di e programa FEF, a ricibi un distincion Cum Laude remarcabel pa aña 2023. Pa su experiencia den nabega e Mercado Financiero y duna informacion valioso tocante rekisito-, habilidad- y caracteristanan esencial pa e profesionalnan jong di Aruba por ta exisitoso.

FHTMS: Liraysa Ponson. Liraysa tabata e studiante perfecto. Dedica y disciplina pa completa trabou cualitativo durante ful su carera na ‘Facultad di Hospitalidad y Turismo Management Studies’ (FHTMS) Actualmente e ta haciendo su estudio di Master den Organisacion na Universidad di Tilburg na Hulanda.

Titulo di su Tesis: Factornan relaciona cu e escogencia pa muda bek Aruba unabes cu a gradua.

Social Work & Development: Stephanie Ferreira Torres. Titulo di e tesis aki ta: “Nos como mayor no sa” – Importancia di Educacion Sexual pa Mucha cu Descapacidad Intelectual: Percepcion di Cuidadonan.

SISSTEM- Armand Kelly.  E aña aki ta rindi honor na Armand Kelly pa su investigacion sobresaliente, titula “Analisis comparativo di Emision di CO2 di Diesel y Busnan Electrico: Un Case-study di Aruba Airport Authorithy N.V”

Finalmente, masha pabien na tur studiantenan y danki na e comision organisatorio di Student Ambassador Awards.

Den TREMPAN por lesa un relato mas amplio y splicacion di cada graduado honra.




WEB ta adverti di antemano: Mañan marduga lo “upgrade” planta di coriente
Diaranson awo, dia 15 di november 2023, entre 4:00 am pa 5:00 am, lo tuma luga na WEB, un cambio necesario den e sistema di control di motornan RECIP nobo, conoci como e RECIP IV. E proceso ta encera un ‘upgrade’ di e sistema automatico di control di e motornan y na final un test riba e planta completo.

E upgrade ta necesario pa por establece comunicacion confiabel entre e sistema di control y su ‘backup.’ Pa continuidad di e sistema di distribucion di coriente, e trabounan lo tuma luga ‘on-line,’ pues cu e suministro di coriente lo ta den funcion mientras cu ta ehecuta e trabounan.

Semper ta keda existi un posibilidad minimo cu por surgi interupcion di coriente mirando e magnitud y riesgonan envolvi cu e trabou. E departamento di produccion, ingeniero di aplicacion di WEB den cooperacion cu partner Wärtsilä, lo tuma tur precaucion y coordina e trabou di tal forma pa evita cualkier incidente of interupcion di coriente.

WEB ta spera di por conta cu comprension di comunidad y di antemano ta ofrece disculpa pa posibel inconveniencia.




DOW: Mester a habri sluis pasobra Bubaliplas ta hopi yen
Tin un situacion cu a sosode diaranson mainta na Bubaliplas, caminda cu awa a sali afo. Segun Hoofdbeheer Infrastructuur di DOW, ing. Daryl Lue, e realidad ta cu Bubaliplas ta hopi yen debi na awasero.

Si mira bon, durante e temporada di fin di aña hopi awa ta cay. Bubaliplas ta un saliña y ta fungi como un buffer pa wanta awa. Na momento cu awasero cay, e ta yena. Esey ta causa molester tambe p’e vecindario, manera San Miguel, Keito, etc.

Pa evita cu e awa ta keda para, ta un solucion tin ta pa habri Bubaliplas. Pero esaki ta hunto cu Rampenbureau y demas stakeholder. A bin na vigor pa habri e sluis, cu no ta algo cu ta haci normalmente. Esaki ta e ultimo recurso y pa haci esaki tin un protocol estricto con pa haci esaki tambe, segun ing. Lue.

E ta agrega cu esaki por sosode na ki momento cu por ta. Ta bezig ta monitor y di parti di RWZI ta mira con e ta bayendo. E partnernan manera DVG ta tumando muestra diariamente pa loke ta lama con esaki ta. A pone mas medida in place pa pone boom, p’e awa por bay over. Ta habri e sluis un tiki pa e awa parti ariba, sali bay, wantando asina e sushi atras. Esaki por pasa ki ora cu ta y pa evita cu e bario di San Miguel keda bao awa.

Pa mas detaye lesa TREMPAN.




A invita Stichting Parkietenbos Aruba pero nunca a bishita Ecotech Freezone
Gerencia di Ecotech Freezone ta sorprendi y ta lamenta cu Sr. Aldrich Croes, como presidente di Stichting Parkietenbos Aruba (SPA), ta emiti un comunicado ayera dia 5 di november 2023, caminda un biaha mas ta atacha directamente tur e trabounan cu e empresa local, Ecotech Freezone, a eherce na bienestar di Pais Aruba.

A invita Stichting Parkietenbos Aruba na varios ocasion pa libremente inspecciona delaster un skina y buraco na Ser’i Teishi pa asina nan mes constata cu no tin nada di holo malo, pero te dia di awe nan a scoge pa no presenta. Ta varios instancia local y internacional, ambos di sector priva y publico, a haya un tour completo di tur locual ta haci na Ser’i Teishi. Varios di e mesun expertonan aki a keda asombra di mira con bon e operacion ta cana y riba dje conforme reglanan Europeo, unda cu nan mes no por a imagina cu na Aruba nos tin un maneho asina profesional y limpi den procesa desperdicio.

Ta bon pa enfatisa cu Ecotech Freezone, regularmente ta paga companianan internacional pa “audit” nan operacion completo, e protocol cu ta efectua den maneho di envirobales, con ta dera nan, etc. Tur e rapportnan aki ta bay bek na Gobierno di Aruba y Serlimar, pa demostra tur esfuerso cu ta haci pa tin un operacion sostenibel, eficiente y bon pa medio ambiente. 

Stichting Parkietenbos Aruba a haya un invitacion directamente for di gerencia di Ecotech Freezone pa nan tambe presencia e trabounan riba Ser’i Teishi dia 6 di october 2022 y ayera atrobe, dia 5 di november 2023. Pero, lamentablemente na ningun di dos ocasion Stichting Parkietenbos Aruba a presenta! 

No por keda sin remarca cu e dump na Parkietenbos tin varios reto ainda. Pero, Ecotech Freezone no ta causa di e problema. Ta lamenta pa mira con un fundacion manera Stichting Parkietenbos Aruba ta emiti un comunicado cu acusacionnan y insinuacionnan sin base, dañando e bon nomber di e empresa local, cu tin como meta pa asisti Pais Aruba den e proceso di desperdicio.




Dangui Oduber: Aruba ta den top tres destinacion pa bishita cu crecemento di 109% den luna di october compara cu 2022
Minister di Turismo y Salud Publico Dangui Oduber ta informa comunidad cu e resultadonan di turismo pa luna di october 2023 a drenta. Pa luna di october 2023 e cifranan ta positivo y e reportahe ta demostra cu Aruba ta den e top tres destinacionnan pa bishita den Caribe. 

Den luna di october Aruba a ricibi 93,857 turista via nos aeropuerto. Cu un crecemento di 12.4% compara cu luna di october 2022. Locual a resalta den e reportahe t’e crecemento y cu e mercado mas grandi ta keda Norte America cu 81.6% y Sur America 10.1% y Europa cu 5.9%.  

Turismo ta sigui crece y sigui surpasa e nivelnan di aña 2019 cual sigur ta excepcional. Tambe ta pa nota cu motibo di bishita p’e luna di october 2023 compara cu 2022 ta pa negoshi, conferencia y shopping na Aruba. 

Tur indicador ta demostra cu e experiencia di e bishitante ta keda uno halto y ta clasifica cu 9.3 den servicio y 9.5 cu e gastronomia cu ta evalua p’e bishitantenan mes.  

Otro indicacion sumamente importante ta cu Aruba Tourism Authority (ATA) ta traha cu e plataforma “transparent insight” cu ta midi e termino corto pa “vacation rentals” n’e propiedadnan na Aruba y ta tambe evalua e “average daily rate” (ADR) pa midi e impacto cu esaki tin ariba nos economia. Ademas, loke ta “vacation rentals” den caribe, Aruba ta den e top 3 nan cu tin e (ADR) mas halto.  

Vacation Rentals na Aruba di januari pa october di 2023 ta $47.424,595 mas compara cu 2022. E scenario aki ta demostra cu tin crecemento y cu nos bishitantenan ta gastando mas cen den nos economia.  

Liñanan crucero tambe ta demostra confiansa den Aruba cu un crecemento di 60.5% di januari pa september di 2023 compara cu 2022.  

Minister Oduber ta gradici tur partner y tur cu ta laborando den e industria di turismo. Tur persona aki ta haci cu awe Aruba ta surpasando tur espectativa den su recuperacion. Danki na e pueblo cu a demostra di ta uno resiliente, ban sigui demostra nos cordialidad y duna e hospitalidad na nos bishitantenan cu nos ta conoci pe. Turismo ta keda e driver principal di nos economia.




Keto bay ta uza ex-edificio di DOW como mini dump
Un biaha mas a bin topa cu sushi den Oranjestad. A bin haya cantidad di sushi n’e ex-edificio di DOW. Algun siman atras a haci e area limpi, pero ta manera cu hende ta warda pa otro piki y pa nan bin tira mas sushi.

E sushi cu a bin topa cu ne ta di gran escala. Incluso tin cabuya pa colga paña. Esaki ta un mahos bista, pasobra otro banda di caminda tin e waf unda cu e barconan crucero ta yega. Miles di turista ta cana durante henter dia den e bisindario aki di Oranjestad.

Bureau City Inspector a manda hende pa asina nan kita e sushedadnan. E hendenan balente cu tin Aruba na curason a presenta, pa asina piki tur sushedad. Cuerpo Policial tambe tabata presente en caso cu tin adicto ambulante cu kier lanta contra e trahadonan aki, kendenan cu kier tene Aruba limpi.

Ta pidi instancianan concerni, manera gobierno, pa cera parti di e area aki cu ta habri. E adictonan ambulante a podera di e area aki. A topa cu stoel, tent cu corchon unda adicto ambulante ta drumi den e area turistico.




Ivo Valdes: Paga pensionado gelijkbedrag cu a kita di nan na 2020 y 2021
Pago di gelijkbedrag na pensionadonan ta un dolor di cabes di e grupo aki pa hopi aña caba. Organisacion Pensionadonan Publico di Aruba (OPPA) un biaha ta haci apelacion na gobierno pa haci e pago aki pa caba na e grupo vulnerabel aki, pasobra nan mes di e placa awo cu tur cos a bira caro.

Ivo Valdes, e presidente di OPPA, a conta cu ta hopi carta a manda pa Gobierno. For di 2018 a bin ta pidi atencion pa e tema aki. Na 2018 parlamentarionan a entrega un mocion cu ta bisa cu e forma cu e gobierno a atende cu e tema aki, nenga gelijkbedrag y bashipremie na esnan cu a baha cu pensioen prome cu 2015, no ta corecto.

Den e mocion a dicidi pa pidi gobierno pa revoca e decision menciona y urgi gobierno pone e fondo disponibel pa nan haya e bashipremie y gelijkbedrag desde prome di januari, 2016. Nunca gobierno a cumpli cu e mocion di 2018, Valdez a conta.

Tambe el a conta cu e por a lesa diferente caminda riba Facebook unda ta menciona cu su persona a firma un protocol pa bay di acuerdo cu e bashipremie y gelijkbedrag no ta wordo paga desde prome di januari, 2015. “Na Aruba nos ta un pais democratico y hendenan ignorante tambe tin derecho pa biba aki riba. Si bo sa y tin e protocol cu mi a firma, presente publicamente. Ta imposibel cu ami cu no ta forma parti mas di sindicato desde 2011, door cu mi a bira pensionado na 2013, y e drenta directiva di OPPA na 2014. Con ami por a forma parti di e reunionnan unda cu a bini e cambionan, cu mester ta den acuerdo bilateral. Ami no tin arte ni parte den e asunto di pensionadonan cu no ta ricibi bashipremie ni gelijkbedrag. Mi no sa di unda e hendenan ta saca e cos ey.”

Valdes tabata hopi disgusta cu e expresionnan haci contra dje.

El a recorda cu na 2020 gobierno a corta di forma ilegal den e gelijkbedrag. A reacciona cu carta di cual e ultimo tabata fecha 7 di november, 2023. Anteriormente a haya informacion cu e situacion di gobierno no ta duna pa paga bek. E reaccion aki e no ta compronde pasobra recientemente a papia cu tin un surplus. Ademas, si ta bay di acuerdo pa paga extra interes, di con no ta paga e debe cu tin cu pensionadonan.

E ta wordo acerca hopi biaha door di pensionadonan cu pregunta si ta haya e pago bek of con. P’esey e ta haci apelacion na gobierno pa paga e 3 mil florin di 2020 / 2021 na pensionadonan. “Costo di bida ta halto, e situacion di pensionado no ta manera antes. Nan tambe ta pasa den necesidad. Un hende den necesidad ta busca ayudo. Mi no por yuda nan pero si mi por ta nan bos den reclamo pa haya pago bek.”




Openbare Aanbesteding: “Project leveren, installeren en configureren van HPE Alletra dHCI voor Directie Financiën”
De Minister van Financiën en Cultuur is namens het Land Aruba voornemens om in het openbaar aan te besteden de Term of Reference “Project leveren, installeren en configureren van HPE Alletra dHCI voor Directie Financiën”.

Korte omschrijving van het werk:Levering, installatie, configuratie en gebruiksklaar maken van HPE Alletra dHCI ten behoeve van de DirFin WAN

Ingangsdatum:De ingangsdatum van het contract is bepaald op 1 januari 2024.

Werkomschrijving:De werkomschrijving Terms of Reference “Project leveren, installeren en configureren van HPE Alletra dHCI voor Directie Financiën” (TOR) is vanaf 13 november 2023 verkrijgbaar bij de Directie Financiën, Camacuri 2, tegen betaling van AWG 50,00 door middel van pinpas bij de Front Office van Directie Financiën.

Inlichtingenvergadering:De inlichtingenvergadering zal op 17 november 2023 om 9:00 uur ’s ochtends in de Vergaderzaal van Directie Financiën te Camacuri 2 plaatsvinden. De nota van inlichtingen zal op 21 november 2023 aan alle gegadigden digitaal worden toegezonden.

Openbare aanbesteding:De openbare aanbesteding vindt plaats op 24 november 2023 om 10:00 uur ’s ochtends op het kantoor van de Directie Financiën.

Inschrijving:De offerte op dit werk dient negentig (90) kalenderdagen gestand te doen. Inschrijving dient te geschieden op het bij de TOR gevoegde en gewaarmerkte inschrijvingsformulier. De inschrijver moet bij zijn inschrijving een aantal documenten bijvoegen onder andere:• Bewijs van inschrijving van de Kamer van Koophandel van Aruba;• Verklaring van de Ontvanger.• Overige vereiste documenten zoals vastgesteld in de Term of Reference




SAR Prinses Beatrix a devela logo nobo di Telefon pa Hubentud
Diahuebs mainta Fundacion Telefon pa Hubentud a ricibi bishita di Su Altesa Real (SAR) Prinses Beatrix cual tabata un gran honor di tin un bishita unda a bin mira kico tur e Fundacion ta bezig cu ne.For di loke ta e telefon, email y chat, atendi for di dialuna te cu diadomingo pa medio di TPH su mentornan. Tur mucha hoben adolecente riba primordialmente isla di Aruba, pero aña pasa TPH a cuminsa brinda servicio na muchanan di Boneiro tambe, hunto cu Sint Eustatius.“El a scucha tur esaki y keda impresiona riba e trabao cu e mentornan ta haci,” segun director di Telefon pa Hubentud, James Sneek riba reaccion di Prinses Beatrix. “Tabata tin momento unda nos por a brinda splicacion na con nos ta percura pafo di orario di 2’or pa 6’or di Atardi cual ta telefon y chat, cu nos por keda brinda servicio.” Problemanan no ta pasa entre e orarionan aki, dus sigur prome y despues di e orarionan aki, problemanan social no ta conoce un orario. Prinses Beatrix a haya un splicacion riba tur charla, tayer y projecto cu TPH ta duna na scolnan, club deportivo y mas durante oranan di mainta. El a haya informacion riba tema di e projectonan, cual ta brinda un indicacion riba kico ta bibando den nos mucha y hoben aki na Aruba.

LOGO NOBO DESPUES DI 24 AÑATPH no ta sinta warda pa e mucha of hoben tuma contacto pa haci algo, nan ta traha preventivamente cu ‘131 Outreach’ na e scolnan pa cu esaki. Banda di esey tambe, e Fundacion tabata preparando pa devela nan logo nobo. Aña pasa a haci un competencia di pintura cu ocho scol basico, y cinco scol voorgezet onderwijs. E fundacion a saca naturalmente un ganado pa ambos, pa despues bay over na saca un ganado general cual tabata Sophie-Belle Rafini. “El a trece un pintura cu ta ilustra kico nos tabata buscando, algo cu lo representa e organisacion pa e siguiente 25 aña,” segun Sneek. 




A participa mil cuatershen y cincuenta persona na caminata contra diabetes di Botica di Servicio
Franz Sydow, asistente di director di Botica di Servicio, ta hopi satisfecho pa resulta di e careda y caminata pa conscientisa riba e malesa diabetis. Den  e di seis edicion di e evento aki, a participa 1450 persona.

Botica di Servicio ta organisado di Diabetis Run & Walk. Esaki a tuma luga diadomingo mainta y a conta cu 1450 participante, cu ta un cantidad record pa e evento aki. “Ta bunita pa mira asina hopi hende participa pa conscientisa pueblo di Aruba cu diabetes ta un  problema hopi grandi.”

Ta contento pasobra den e prome careda tabatin 200 participante y a crece den transcurso di tempo pa yega e aña’ki na 1450 participante, ta algo hopi grandi. Ta sumamente orguyoso di e cantidad grandi di participantenan den e di seis edicion.

E aña’ki Botica di Servicio a traha cu un team di dokter y terapistanan cu ta traha cu mucha p’asina sigura cu nan tin un estilo di bida saludabel pa yuda preveni diabetes y obesitas.

Cu loke cu a recauda e aña’ki, cu ta 15 mil florin, lo bay evalua ki programa por hinca den otro pa implementa den 2024.

E evento tabatin parti den dos categoria di 10 y 5 kilometer, mientras cu muchanan for di 4 pa 16 aña por a participa den diferente categoria.

Segun Sydow, internamente nan tin diferente ac tividad pero pa pueblo nan tin e careda y caminata aki y nan ta spera cu den 2024 e por crece y yega na 1600 participante. Pues keda pendiente pasobra e evento aki semper ta tuma luga den e di dos weekend di november. Riba nan pagina social, por lesa semper ki tempo e registracion ta habri.




SEPPA: Lo tin problema tur luna tanten no bin cu solucion pa Arubus
Sindicato SEPPA a reuni cu trahadonan di Arubus despues di a sinta cu minister di Transporte, Ursell Arends. Tur trahado a haya informacion di loke por a saca afo den encuentro cu e mandatario riba 16 di october. Un di e peticionnan di minister tabata pa dun’e dos siman pa por bin sinta bek na mesa. 

Te ainda no a haya resultado di e rapport for di e compania Advance cu lo mester a analisa e dos proposicionnan cu tin riba mesa pa loke ta structura salarial, y bini cu un posibel solucion of proposicion pa trece partidonan mas cerca di otro.

LO TIN PROBLEMA TUR LUNAE resulltado aki Arubus of minister a hay’e caba segun comprension di SEPPA, sinembargo, SEPPA mes no a haya e rapport aki ainda. Magaly Brito, secretario general di SEPPA ta subraya tambe cu e di dos preocupacion cu a bin dilanti ta cu den presupuesto di Pais Aruba a aloca 10.6 miyon pa Arubus, y te na mommento di e discusion, manera nos a informa anteriormente tambe tabata apenas 5 miyon Arubus a ricibi. 

“Nos ta pensa cu ohala den e reunion aki gobierno por a recapasita y manda mas placa pa Arubus, cual ta sumamente necesario,” segun Brito.A bin dilanti caba cu Arubus a bin ta cubri tur nan gastonan y esey a cuminsa pone presion riba nan likides pa por paga hasta salario. Y si e tema aki no haya un solucion, ta tur luna lo tin un problema. Hecho ta si cu Arubus mes a indica cu nan a bay basta dilanti den entrada, pero esey no ta suficiente. 

Hunto cu esaki na unda tin ainda discusion na mesa e parti di structura salarial pa trahadonan di Arubus, ta haci cu trahadonan ta mira cu aworakinan bayendo pa cuater siman caba despues di e reunion unda a pidi dos siman, ainda no tin solucion.Apenas a caba di haya un peticion pa un reunion otro siman pero pa e trahadonan esaki no ta suficiente – nan ta mira cu esaki ta un otro wega pa laga dia pasa sin bin cu acuerdo. 

Lesa mas den TREMPAN.




Dialuna Campeon tin filet, mochi di Djampou, Pargo, Mulato, Brazie y Dorao
Nada mas dushi cu habri bo siman ta come pisca fresco. Campeon tin dialuna filet di Brazie na 40 florin pa paki y Cabes cu Wanstick pa sopi na 15 florin pa paki. Tambe tin pisca cora di plato. 

Na mochi por haya Djampou, Pargo, Picuda, Dorao, Mulato y Tuna. 7:30 am Campeon ta habri pa pueblo. Tambe tin pastechi cu kroket y hamburger cu ham and egg. Banana pa hasa y siboyo pica tempera pa saborea cu e pisca tey na Campeon. Pandushi cu Driguidek tambe tin fresco horna na cas. Ta wardabo yega pa e saco cu pisca fresco.




Sindicato di Bombero (SINBA) a presenta nan relato financiero na su miembresia
Diabierna atardi a tuma luga un reunion p’e miembronan di Sindicato di Bombero (SINBA). E reunion a tuma luga na Sabana Berde na Post Oscar. SINBA a organisa e reunion p’asina presenta nan relato financiero cerca e miembronan. 

Entregamento di un relato financiero ta parti di e statuto y tin cu cumpli cu ne. Jonathan Ramada ta presidente di SINBA, y durante un entrevista cu representante di Headlines Group kende t’e cas editorial di 24ora.com y TREMPAN el a conta cu durante e reunion a atende riba e puntonan di e reunion aterior y mira kico por haci diferente. 

A atende riba e plan pa futuro p’e sindicato y ki deseo e miembronan tin. Directiva di sindicato a tuma e oportunidad pa vocifera nan plan como directiva pa aña 2024.

Como feedback, e miembronan a vocifera cu nan kier reuni pero na un otro orario, ta un punto cu directiva lo tuma nota di dje pa e proximo reunion. No tabatin mucho feedback di parti di e miembronan, pues tabata mas un presentacion di parti directiva n’e miembronan. Pero, un punto cu sigur a resalta durante e reunion tabata preocupacion cu e miembronan tin riba ‘overtime.’ 

Nan no ta di acuerdo cu e maneho aki. A atende diferente caso individual y a papia riba e punto cu tin schimmel (beskim) na Post Oscar. Di otro tin cu bisa si cu ya Ministerio di Husticia a indica cu a aloca fondo pa renoba Post Oscar.

For di SINBA mes ta pendiente mas informacion for di leiding riba entre otro opleiding pa futuro. Locual tabata por a subraya ta cu a entrega nan relato finaciero como directiva nobo. 

Manera indica, e ta para den statuto; bo tin cu cumpli cu ne. Ramanda a indica cu pa hopi aña esaki no a tuma luga. Pues e directivanan anterior di SINBA no a cumpli cu statuto pa cual a keda sin entrega un relato financiero. Entregamento di un relato financiero ta trece confiansa cerca e miembronan. 

E miembronan ta mira cu e directiva ta transparente den nan trabou. “Nos lo traha segun statuto”, asina Jonathan Ramada, presidente di SINBA a termina bisando. 




Cuater aña pa hinca droga den saco di hariña
Hues no a mira motibo pa desvia di e exigencia di fiscal contra e homber Kendrick Wernet, acusa di a viola ley di droga. A acus’e di a trata di exporta 175 kilo di cocaina, scondi den saco cu hariña blanco.E homber di 38 aña’ki den pasado tabata envolvi den otro caso, pero e pruebanan no tabata suficiente. Pero e biaha’ki otro guy a canta.E sentencia a bay hopi rapido. Manera cu el a drenta, den tres minuut ya caba e tabata bayendo direccion di e celnan patras na Corte, en espera di su transporte bek pa KIA.Hues a bisa cu e defensa di abogado ta wordo rechasa. Pa cuminsa Hues a splic’e cu Corte ta haya e ponencia treci dilanti cu e acusado no tabata sa cu e saconan tin droga den nan no ta un version cu nan por kere.Pa esaki a conden’e na 4 aña.

Lesa un relato amplio den TREMPAN.




OPPA na Gobierno: Paga loke boso debe
Diahuebs atardi OPPA a manda un carta pa Prome Minister cu copia pa Minister di Finansa, relaciona cu e inkorting  cu gobierno a haci den 2020 y 2021 riba gelijkbedrag di e pensionadonan, sin cu tabatin e derecho di a haci esey (segun Secretario di Estado Alexandra van Huffelen).

Awo cu e situacion financiero a drecha, OPPA ta exigi gobierno pa paga e tres mil florin cu e debe e pensionadonan di e dos añanan ariba menciona.

E carta ta bisa lo siguiente:

Organisacion di Pensionado Publico Arubano (OPPA) a ricibi e alegre noticia den medio di comunicacion cu bo gabinete a logra prepara e presupuesto di 2024 cu un surplus di 70 miyon florin. E cantidad aki lo uza pa reduci e debe di Aruba y e cargonan halto di interes.

OPPA ta pidi – awo cu e situacion a mas of menos normalisa – pa debolbe e 50% wanta di e gelijkbedrag di 2020 y 2021. No tabatin mas discusion riba esaki di parti di gobierno.



 Reload document 
|

 Open in new tab 


Download [763.00 KB]

OPPA ta sigui ta dispuesto na tur momento pa dialoga cu gobierno riba pago di e placa reteni y continuacion di e pago di voorjaarspremie y gelijkbedrag despues di 2024.




Multitud grandi p’e caminata di diversidad den Caya Grandi
Diasabra a tuma luga e caminata di diversidad organisa pa Fundacion Orguyo den centro di ciudad. Un multitud di persona a presenta p’asina demostra cu nan ta pro inclusion den tur sentido di palabra. Cu bandera di tanto Aruba y rainbow flag a cana di Plaza Nicky Habibe te Plaza Daniel Leo p’asina demostra cu nan tambe ta forma parti di e comunidad. 

Nan tabat’ey, nan t’ey y nan lo t’ey tambe. A combersa cu diferente persona durante e caminata aki. Entre otro, e presidente di Fundacion Orguyo, lider di Accion 21, Miguel Mansur, Minister Geoffrey Wever, Director di ImSan, ex-parlamentario Desiree Croes, dokter y diferente personahe den nos comunidad.

Ayera a mira un grupo a marcha pa conserva famia manera cu e ta, pues entre hende homber y hende muhe mientras cu e grupo di awe ta vocifera cu nan kier mas inclusion na Aruba. Ya tin un tratamento largo legal tumando luga. A entama un caso contra gobierno pero a perde den corte di prome instancia, a sigui pa hof caminda a gana gobierno y awo ultimo gobierno a dicidi di bay casacion contra Fundacion Orguyo. 

Otro siman lo tin tratamento di caso den casacion na Hulanda, pa cual Fundacion Orguyo den su totalidad ta biahando pa Hulanda p’asina sigui e caso di cerca. Ta importante pa nan tambe forma parti di e comunidad di Aruba. 




Abogado Rubiano a defende matrimonio di mesun sexo den Corte Supremo
Awe mainta Corte Supremo na Den Haag a trata e caso cu Pais Aruba y Pais Corsou a cuminsa contra e sentencia di nos Hof, cu a habri matrimonio na Aruba y na Corsou pa pareha di mesun sexo. E dos gobiernonan a apela bisando cu Hof a sinta riba stoel di parlamento pero no a durf bisa cu nan ta contra e matrimonionan menciona. Pero ta mustra cu esey si ta e caso!

A “livestream” henter e tratamento di e caso awe den Corte Supremo. Algo cu no ta pasa den tur caso! Abogadonan David Wever di Aruba y abogado Mirto Wever di Corsou a haci nan debut na Corte Supremo y a presenta nan defensa banda di e abogadonan Hulandes. Tambe por a nota diferente persona di Aruba y Corsou cu a bay te Hulanda pa presencia e caso.

Por remarca tu tanto mr. David Wever y Mr. Mirto Murray, tur dos a luci cu nan defensa. Na final dos señora di Corsou cu kier casa cu un otro dama a haya oportunidad pa duna un palabra final cu tabata hopi emocional y cu a conmove tur esnan presente.

Si Corte Supremo rechasa e demanda di e gobiernonan, e sentencia di Hof lo bira definitivo y e ora lo habri matrimonio tambe pa parehanan di e mesun sexo. Si Corte Supremo honra e apelacion, e ora e matrimonio lo keda limita na parehanan di e sexo opuesto. E ora personanan di e mesun sexo lo no por casa y lo depende di un cambio di ley den futuro. Pa locual ta esaki, no ta mustra cu Parlamento di Aruba lo pasa un ley asina. Specialmente e partidonan grandi, tin reto pa convence nan “achterban”. Te awo, ta e fraccionnan mas chikito den Parlamento a vocifera nan sosten incondicional na igualdad.

Dia 19 di januari 2024 e procurador general lo duna un conseho na Corte Supremo. Despues di esey Corte Supremo lo dicta sentencia. Ta anticipa cu esey lo por sosode na maart 2024, aunke e lo por ta prome tambe.




Proyecto Idioma di Departamento di Enseñansa Aruba (DEA) cu bintiun buki digital nobo
Proyecto Idioma di Departamento di Enseñansa Aruba (DEA) a publica 21 buki digital nobo  pa mucha na Papiamento riba dos website: www.papiamento.aw y www.ea.aw. Tambe por  lesa e bukinan nobo aki riba e plataforma digital cu yama Storyweaver, caminda por lesa  storia online na mas cu 100 diferente idioma. 

Traduccion di e bukinan digital un biaha mas a tuma luga na encargo di Proyecto Idioma den  Enseñansa, cu ya a publica 60 traduccion digital caba. Na tur Proyecto Idioma a publica 81  buki digital di Storyweaver na Papiamento. E bukinan aki ta destina pa mucha di edad di scol  preparatorio y basico. Mucha por lesa buki tocante entre otro un beer cu gusta color, un mucha  muhe cu ta siña core bais, un gorila su fiesta di cumpleaños y hopi mas! 

Pa medio di e publicacionnan aki, Proyecto Idioma kier promove lesamento y desaroyo di  idioma cerca nos muchanan na Papiamento, e idioma materno di mayoria mucha na Aruba y  e di dos idioma di e muchanan cu ta papia un otro idioma na cas. 

Banda di e publicacionnan nobo menciona, Proyecto Idioma a digitalisa mayoria di e bukinan  di lesa cu Departamento di Enseñansa a publica den pasado tambe. Actualmente tin 220 buki  digital riba www.papiamento.aw. Ta trata di buki pa diferente categoria di edad, no solamente  pa mucha chikito, sino pa hoben tambe. Tin buki literario y informativo. Tin buki traduci y tin  obra original di diferente autor local.  

Riba www.papiamento.aw e bukinan ta parti den buki pa mucha of hoben y tin diferente  categoria di edad. E categorianan di edad aki ta djis un guia/sugerencia; e mucha, e mayor,  e maestro of e hoben mes por dicidi ki categoria lo ta adecua pa e mucha of hoben concerni. 

Pa lesa e bukinan pa mucha riba www.papiamento.aw, click riba: 

Biblioteca ➔ Literatura ➔ Buki pa mucha. 

Pa lesa esunnan pa hoben, click riba: 

Biblioteca ➔ Literatura ➔ Buki pa hoben. 

Proyecto Idioma ta desea un y tur hopi placer di lesamento! 

Pa mas informacion relaciona cu Papiamento por acudi na e website www.papiamento.aw y/of sigui @PapiamentoAruba via Facebook.




Camind’i santo pa apartamento di placer na Paradera den mal condicion
Diabierna atardi a drenta varios yamada cerca nos mesa di redaccion, vociferando nan preocupacion riba un caminda den mal estado. Ta trata di un caminda di santo na Paradera. Patras di Gio Autoparts na Paradera, cerca di Paradera 92-B. E caminda ta den super mal estado.

E habitantenan di e area ta hopi rabia y nan auto casi no por pasa riba e caminda mas.

A pidi na varios ocasion pa DOW haci algo pero nunca a ricibi un reaccion. Segun por a compronde, ta e caminda cu ta bay pa un apartamento di placer.

Ta spera cu pronto e instancianan concerni atende cu e caminda aki. Por a compronde si cu e pida caminda den mal estado ta un ‘eigendomsterrein’, pa cual p’esey ta sospecha cu gobierno no kier drecha e caminda. E no ta un secreto cu debi na awasero, hopi caminda na Aruba ta den mal estado.






Adopta un mucha pa Pasco: Grup’i studiante di EPI cu proyecto pa finalisa nan estudio
Den cuadro di nan proyecto final pa finalisa nan estudio, un grupo di cuater studiante di Colegio EPI, unit Economia, esta: Joanna Tepedino, Marielle Thiel, Brian Koolman y Valeria Guerrero tin como tarea pa yuda un fundacion na Aruba.

Despues di un evaluacion profundo, a scoge pa yuda Stichting Santa’s Cause Aruba (SCA). Como meta, e grupo di studiante tin cu recauda 4 mil florin p’asina entrega e suma na e stichting, pa cual nan lo haci uzo di e fondo pa haci un grupo di mucha menos afortuna, nan Pasco uno feliz. 

E aña aki Stichting Santa’s Cause Aruba tin un meta di yuda minimo 850 mucha cu regalo di Pasco. Nan ta ricibi e lista di deseo di e mucha y despues di ricibi e fondo, ta cumpra e regalo pa e mucha y di e forma ey haci su Pasco feliz. 

Pa adopta un mucha ta facil, claro por hacie directamente cerca e stichting of pa yuda e grupo di studiante cumpli nan meta por tuma contacto cu nan na +297 5643030/+297 6624004. Pa adopta un mucha tin un costo di AWG 60. E unico manera pa adopta un mucha ta por medio di un transferencia bancario. 

Por haci transferencia na e cuenta: Colegio EPI – 2506662190 – Aruba Bank – Discripcion: SPR donation.

Actividad

Riba 26 di november proximo e grupo di studiante lo ta presenta na Centro di Bario Playa Pabou desde 9.00 am te cu 10:30 am. Si dado caso no logra haci e transferencia, por pasa personalmente y haci bo donacion p’asina yuda nan cumpli nan meta pa yuda Stichting Santa’s Cause Aruba. 

Tocante Stichting Santa’s Cause Aruba

Camille Arends y un team di hoben a funda Stichting Santa’s Cause Aruba (SCA) na aña 2018 cu meta pa haci e mucha cu mas necesidad su Pasco, feliz. Manera indica, tur aña SCA ta yuda 850 mucha cu regalo di Pasco. Nan ta activo no solamente cu e proyecto di Pasco sino e aña aki tambe a yuda cu tas di scol p’e muchanan cu tabatin mas necesidad p’e.

Nan ta traha hunto cu diferente organisacion social na Aruba, pa cual nan tin un miho bista ken realmente ta esunnan cu ta den necesidad. SCA ta consisti di un grupo di boluntario, bou guia di Camile Arends como presidente, Marisol Sanchez-Maldonado como tesorero y Stephany Geerman-Maduro como secretario.




Cinco mama hoben a completa curso di ADRA Aruba
Diaranson tabatin final di su cuater lunanan di proyecto number 7 di Fundacion ADRA Aruba. Na momento cu a termina, a bin cu un graduacion. Segun director di ADRA Aruba, Mirugia Leocadia-Zink, den un principio tabatin 11 participante, di cual 5 so por a gradua, ya cu dos di nan a bay den exterior, e otronan no a logra.

E proyecto di ADRA Aruba, ta duna e mamanan hoben cu a sali na estado, cu no ta bay scol un otro oportunidad den bida.

Ta duna nan les di administracion, cosemento, obra di man, les di cushinamento, protocol, etica y tambe ta duna nan les riba salud mental. Fuera di esey duna nan curso di cuido di mucha, den e periodo di cuater luna.

E proyecto aki ta den cooperacion cu diferente instancia como tambe persona individual, entre otro Willem Seferina, cu ta duna les di cushinamento. Fuera tambe tin boluntarionan cu ta yuda wak p’e muchanan. Fuera di esey tin instancia di gobierno manera Fundacion pa nos muchanan, Tienda di Educacion, Centro pa Hoben y Famia, cu ta duna un luga pa por presenta y yuda e hobennan cu nan les, como tambe demas instancia cu ta yuda.

Pa mas detaye lesa TREMPAN.




Aldrich Croes (SPA): Stop deramento di desperdicio na Ser’i Teishi
Habitantenan di barionan di Mahuma, Buena Vista, Parkietenbos y Simeon Antonio a acerca Stichting Parkietenbos Aruba (SPA), encabesa pa Aldrich Croes, pa reclama encuanto e holo malo y posibel gas toxico cu por ta afectando e habitantenan di e barionan continuamente. Specialmente durante e lunanan cu biento ta cambia, e famianan ta reclama cu nan ta haya efecto di tres area, Ser’i Teishi, Barcadera y dump di Parkietenbos.

Ademas, e habitantenan a pidi pa recorda Gobierno cu nan a firma pa cera no solamente e dump di Parkietenbos pero tambe pa stop e deramento di sushi na Ser’i Teish. Tambe den e  manifiesto entrega a urgi pa bay over na uza sistemanan mas moderno di procesa desperdicio y cu no ta causa tanto molester pa e habitantenan y afecta nan aire di hala rosea cual ta esencial pa biba cu un bon salud. Durante di e ultimo tres lunanan cu a pasa e molester di aire contamina un biaha mas a intensifica y habitantenan ta lanta mainta trempan caba cu holo malo.

Fundacion Parkietenbos a manda dos carta caba pa Minister Ursell Arends, sinembargo despues di 4 luna ainda nan no a haya un contesta o reaccion. Awor nan a didici pa manda un carta pa minister-president Evelyn Wever Croes urgiendo e prome mandatario pa considera e situacion un crisis y pa envolvi e Oficina di Maneho di Crisis pa tuma e situacion over. Stichting Parkietenbos ta informa e habitantenan di e barionan y comunidad di Aruba engeneral, cu durante e prome Gabinete Wever-Croes, miembronan di e fundacion a participa na un serie di reunionnan importante cu tur stakeholdernan envolvi, incluyendo DNM, DVG, WEB y TNO, pa planea con ta bay soluciona e problema di maneho di desperdicio pa Aruba. Despues di intercambio cu multiple experto, a bay di acuerdo pa despues cu cera dump, pa solamente un periodo temporario di 2 aña por dera desperdicio na Ser’i Teishi y despues implementa sistemanan mas moderno y controla, cu menos molester y daño ambiental pa e bisindario. Ademas, e tipo di practicanan aki di dera desperdicio comprimi bao di suelo no ta permiti den otro paisnan, pa motibo di e daño cu esaki ta causa na e subsuelo y contaminacion di e aire y medio ambiente.

Na aña 2020, casi 2000 habitante di e barionan concerni a firma pa apoya e solucionnan proponi y un manifiesto a keda entrega na Gobierno. Sinembargo, a pesar di a cera dump, awo e molester a bira mas constante y for di varios direccion mientras cu no ta hayando reaccion di e minister concerni. E habitantenan obviamente hopi preocupa, no kier mira un siguiente capitulo di dump di Parkietenbos ripiti su mes na Ser’i Teishi of cualkier otro area den e bisindario. Hopi ta e famianan cu tin un of mas miembro cu a bira malo y hasta cu a fayece a consecuencia di e aire contamina cu ta afecta e barionan aki pa tanto aña caba. Hala rosea di aire limpi ta un derecho humano proclama pa Nacionnan Uni.




Homenahe na Karen King pa su desempeño den aviacion internacional
E unidad di Aviation Business Development di e Aruba Airport Authority N.V.’s  dia 17 di november a organisa un sesion informativo dedica na fomenta e colaboracion y e comunicacion cu nos aerolineanan asocia.

Como un sub-unidad integral dentro di e division di Desaroyo di Ingreso y Comunicacion, e unidad di Aviation Business Development team ta desempeña un papel fundamental den e configuracion di e panorama empresarial den e Aeropuerto di Aruba.

E sesion di mainta a alcansa su punto culminante c’un reconocimento special otorga na Karen King, Director General di JetBlue tanto na Aruba como na Corsou. A reconoce e contribucionnan destaca di King, particularmente pa su papel decisivo den e lansamento exitoso di e servicio di JetBlue desde John F. Kennedy (JFK) di New York pa Schiphol Airport di Amsterdam (AMS).

Karen tabata instrumental den e parti operacional, unda cu el a dirigi e team di Operations na Schiphol Airport. P’esey a dun’e e reconocimento mereci aki.

Aeropuerto di Aruba ta sumamente orguyoso di e rol cu nos yiunan di tera y di nan rol cu nan ta eherce na nivel internacional.




Conferencia ‘Homber cu ta Marca e Diferencia’ diasabra na Gloria
Fundacion Hende Homber ta organisando un conferencia titula ‘Homber cu ta Marca e Diferencia’. Esaki ta tuma luga riba diasabra, 4 di november na Gloria Imax.

Lo tin diferente orador cu lo toca varios tema importante, entre otro Johnny Boekhoudt, psicologo forensico, pastor Gino Frans, dokter John Croes, Francis Groeneveldt, Rhomyko Winklaar, Raymond Maxwell y Geraldine Alexander.

Ta bay ta un dia hopi informativo pa comunidad di Aruba unda lo toca e tema di salud mental tambe pa medio di dokter John Croes cu medicina avansa. “Mi ta kere e ta bon pa nos pueblo, tambe pa nos hobennan. Mirando tur locual ta pasando den nos comunidad. Mi ta kere nos hobennan mester e tipo di topico y guia asina. E atencion tambe pa nan sa cu nos t’ey pa nan tambe,” segun Rendon Noel, presidente di Fundacion Hende Homber.

E parti spiritual ta algo cu pastor Gino lo bay papia di dje, e parti di finansa y guia financiero lo cay bao guia di Francis Groeneveldt cu lo papia amplio riba esaki. Riba e parti di sexualidad y intimidad ta bay bao encargo di Geraldine Alexander. “Nos hende homber ta hopi reserva den e parti ey, pero ora nos hinca esey hunto mi ta kere e ta sumamente importante pa tin e variacion ey cu lo haci un impacto grandi,” Noel ta bisa.

Lesa mas den TREMPAN.




Dennis Ecury: A menasa cu lo mata y hinca mi den sac’i plastic!
Diabierna anochi a sosode un caso di agresion den  e zona hotelero. Entre nan esunnan envolvi lo ta e rumannan Williams, cu den pasado ya a bay cera pa mesun tipo di acto. E biaha aki ta e personahenan a cambia. Dennis Ecury ta un tata preocupa, el a acerca 24ora.com pa aclarea cu locual a publica di dje caminda e tabata bebi, no ta berdad. Berdad, el a presenta na e sitio di incidente y tabata altera, pero e ta nenga cu e tabata bebi.

T’asina cu un luna pasa tabata den Gusto Nightclub caminda un di e rumannan Williams tabata envolvi den un problema caminda su yiu tabata presente. E tata a conta cu un amigo di su yiu a saca boter y corta Williams. Ecury ta desaproba e actuacion di e amigo di su yiu homber. Cos no a caba eynan. Ecury a conta cu nan a menasa su persona cu nan lo mat’e y hinc’e den saco di plastic. Ecury a purba di papia cu e tata di e hoben y di Williams pa drecha e asunto manera hende grandi.

Diabierna anochi e otro ruman Williams a topa cu su yiu den mesun zona, e biaha aki cerca di Kalibra. A medio papia cu ne pa djey dal su yiu cu boter y kap e na wowo. Ecury su mes a presenta pa mira su yiu. E ta boga pa termina e problema aki den bon manera. E yiu tin apenas binti aña y no ta un hoben cu ta cana busca problema riba e caya. Ta parce cu e rumannan Williams ta bruha den problema. Ecury a tende cu nan ta sospecha cu su yiu lo tabata envolvi den e pelea caminda yiu di prome minister tabata envolvi, pero esey no ta e caso. 




Prome minister-president di Aruba Henny Eman hospitalisa ayera anochi
Ayera anochi a hospitalisa e prome minister-president di Aruba, mr. Henny Eman (75). E estadista grandi aki di Aruba ultimo añanan ta sufriendo cu un serie di reto cu su salud. Desde algun siman e ta confronta un acumulacion di contratiempo cu su salud. 

E situacion a empeora cu e mester a bay hospital ayera anochi y a keda interna. Su condicion ta stabiel, pero hopi fragil. Su señora y rumannan tabata cu ne te laat ayera anochi. Henny Eman tin un carera impresionante di tres Gabinete y ta reconoci como e homber cu e vision y e liderazgo pa a crea e industria turistico moderno di Aruba despues cu Lago a cera. 

E industria riba cual henter Aruba ta depende awe. Tambe el a lidera Aruba den temponan dificil ora nos a bira Pais como e prome minister-president na aña 1986. Den seno di famia Eman e ta e ruman grandi cu a yuda carga e famia na un edad hoben door di temponan dificil ora nan tata Shon A a fayece y a laga 8 yiu y un viuda atras. Famia Eman ta keda positivo, cu poder di Dios, Henny lo por recupera for di e contratiempo aki.

Jan Hendrik Albert Eman, conoci simplemente como Henny, naci dia 20 di maart 1948, ta un politico pensiona. E tabata e prome minister-president di Aruba desde dia 1 di januari 1986 pa 9 di februari 1989 y despues atrobe di 29 di juli 1994 te cu 30 di october 2001.

Su welo cu tambe yama Henny Eman, a funda Arubaanse Volks Partij (AVP) y ta consider’e un pionero di e lucha pa “separacion” politico di Aruba for di Antia Hulandes.

Su mama tabata un hudiu y su tata un protestant. Su tabata, Albert Eman, miho conoci como Shon A, tambe a lidera partido AVP. Shon A a dedica su bida na e lucha di Aruba pa yega na un status separa dentro di Reino Hulandes, manera cu a presenta na Gobierno di Hulanda durante e Conferencia di Mesa Rondo di Reino Hulandes na aña 1948 na Den Haag. 

Henny a crece den un ambiente politico. For di chikito a mand’e Hulanda pa sigui studia. Despues di a gradua di scol secundario, el a sigui studia na e Facultad di Ley na Universidad di Leiden. Despues di fayecimento inespera di su tata, Henny Eman, a hay’e obliga pa cuminsa cu algun activa comercial na Leiden mes, banda di su estudio.

Na aña 1977, AVP a enfrenta un oposicion pisa y tabata lucha pa sobrevivi den Eilandsraad. Henny Eman a interumpi su estudio pa yuda partido. Na aña 1978 el a obtene su titulo di hurista. El a presenta su tesis over di e aspectonan historico y legal di e Status Aparte di Aruba.

Tres luna prome cu eleccion na april 1979, Henny Eman a yega Aruba. Mesora el a comberti den e lider di loke a keda di e unico partido politico di Aruba cu ainda tabata lucha pa Status Aparte. A reenforsa partido AVP cu hendenan hoben y capaz. Resultado di eleccion di aña 1979 a cambia e situacion pa partido AVP, cu e tempo ey a subi te na cuater asiento den Parlamento. A subi pasobra ta un asiento so nan tabatin e tempo ey!

Despues di un ausencia di seis aña, AVP tambe a regresa den Parlamento di Antia na aña 1979. Henny Eman a bira un miembro masha respeta den Parlamento di Antias y den Parlamento Insular di Aruba. Na aña 1986 el a bira e prome minister-president, di e pais recien naci, Aruba. El a hereda un pais den problema economico serio, net despues di cierre di LAGO. Gabinete Eman a bin cu un plan di rescate economico bon prepara y den algun aña Aruba a cuminsa nabega bek den awanan di prosperidad y stabilidad. 

Henny Eman a ricibi varios reconocemento, manera ta den e Orden Francisco de Miranda y e Orden del Libertador for di Gobierno di Venezuela. Tambe a nombr’e como Officier in de Orde van de Nederlandse  Leeuw door di Gobierno di Hulanda.




Telefon pa Hubentud: Awo 131 su website ta den mas idioma
Ariba dia 9 di november 2023 Fundacion Telefon pa Hubentud Aruba a lansa su logo nobo. Un logo cu ta ilustra tur e servicionan cu Fundacion Telefon pa Hubentud Aruba ta brinda na e muchanan, hobennan y adolescentenan di Aruba.  

Fundacion Telefon pa Hubentud Aruba ta den e proceso di prepara e organisacion pa e siguiente 25 aña. Cambio di e logo ta un di instrumentonan den e proceso aki. Otro instrumento ta e website di Fundacion Telefon pa Hubentud Aruba cu ta 131.aw. 

Fundacion Telefon pa Hubentud Aruba a ser funda ariba e Tratado Internacional di Derecho di Mucha. Articulo 17 di e Tratado ta bisa cu tur mucha tin e derecho di tin acceso na informacion for di diferente fuente, manera buki, television, corant of internet. E informacion mester ta interesante pa nan y nan mester por siña di dje. Tambe mester tene cuenta cu e diferente idiomanan y cultura di muchanan c uta biba den e pais concerni.  

Na momento cu un mucha/ hoben tuma contacto cu un di e servicionan di Fundacion Telefon pa Hubentud Aruba, e mucha/ hoben mes ta scoge e idioma cu e kier comunica. Na 2019 na momento di a lansa 131.aw, 131.aw a ser desaroya den e idiomanan Papiamento y Ingles. Awor a yega e momento pa añadi e idiomanan Hulandes y Spaño acerca. 

Desde awor, na momento cu e mucha/ hoben haci uzo di e 131.aw pa busca/ ricibi informacion, e mes por kies den cua di e idioma e kier ricibi e informacion. Esaki ta sigura cu mas mucha/ hoben lo haci uzo di e informacion cu nan mester den e idioma di nan preferencia. 

Telefon pa Hubentud 131 kier a gradici su diferente partnernan cu ta tuma nan impacto social na serio y ta inverti den e muchanan y hobenan. Un gradicimento ta bay na e.o.  Setar N.V., Aruba Airport Authority N.V., Web Aruba N.V., RBC Royal Bank (Aruba), DOW y The Movies Aruba pa nan colaboracion den e proyecto aki.

Pa mas informacion tocante 131.aw por tuma contacto cu Fundacion Telefon pa Hubentud Aruba via nos facebook: https://www.facebook.com/telefon.hubentud/, email: [email protected] of telefon 5886138/ 5884011.  




Trahado di Arubus: Ta pone hende na mando cu no tin conocemento di transporte
Diabierna e trahadonan di Arubus N.V. a mustra nan mal contento door di manifesta pa dos ora. Nan a informa adelanta di e intencion y ta rabia pasobra sabiendo cu nan ta bay manifesta, e director Mohamed a subi avion. Nan ta di pensamento cu a pone hende na mando cu no tin conocemento di transporte publico.

Johairo Giron, trahado di Arubus, a splica cu e problema principal cu tin, ta cu a pone persona maneha compania manera Arubus cu no tin conocemento kico ta pasa di transporte. E no a referi na e director su estudio, pero e transporte riba caya unda cu mester conoce esey pa sa kico ta papia. Asina ey por regla cu e trahadonan. No ta papia di e chauffeur cu a baha fo’i VWO, pero, segun Giron, “e disciplina y respet cu nos ta brinda e pueblo, ta nos ta dun’e. Anos ta trece placa aden, anos ta duna transporte. Y e respet ey nos no ta hayand’e.” Pero faya bo ta haya.

El a recorda cu nan, esta e chauffeurnan, ta esunnan cu a cana bay bestuurskantoor pa pidi yudansa for di minister. E mandatario a priminti nan ayudo, incluso a sinta na mesa pero a pone un di tres persona pa evalua y investiga. Y awo e minister mes no ta presenta. P’esey nan ta haya cu e minister a gaña nan. Giron tabata un shopsteward di Arubus y a expresa cu e disgusto treci dilanti ta cu e ta un di nan cu a yega parlamento dia cu nan a bay pa yega na un solucion cu e minister.

E mandatario a priminti di yega na un areglo. Pero te fecha di awe, tur cos ta pinta bunita aya banda, mientras pa nan esey no ta e caso. A compronde cu e ta gañando nan. Giron ta esun cu a invita minister Arends pa subi boto bay pisca, planta mata na Santa Rosa. Tambe el a invita e minister pa yega Arubus y pa haya sa e realidad di kico ta pasa n’e compania. Pero, el a core informa gerencia, cu a pinta tur cos bunita. El a pidi e mandatario pa simplemente cana kibra na oficina of stacion di bus. E trahadonan ta pidi pa respeta nan, respeta nan trabou, pero tambe balora nan como trahado di Arubus.

Alex McLeod, ex-trahado, a splica cu su persona ta sinti basta horca, pasobra no tin espacio pa biba. Ta sinti manera ta hogando. Arubus tabata bunita pa traha aden, hopi beneficio. Pero desde defunto Theo Croes a cuminsa mira decadencia den Arubus.

Croes a bay y na su luga a bin Edwin Mohammed, kende a yega eynan como wolf bisti como lamchi. Mohammed a yega eynan cu diferente promesa, pero el a bira director y e paña di lamchi a bay. Segun McLeod, Mohammed ta plunder tur cos fo’i Arubus. E ta kita tur cos, e tiki benefishi cu tin, for di e chauffeurnan.

Pa mas lesa TREMPAN.COM.




Hof a ordena: Basha cura di zink y corta mata di fruta
E problema entre dos bisiña pa motibo di un mata di Watapana y tres di fruta, no ta algo di awo. E situacion a bay asina leu cu el a bay corte. Pero e no a keda na Corte di Prome Instancia, sino a bay na apelacion y recientemente hof a dicta fayo den e caso aki.

E caso ta draai rond di e matanan y e plachinan di zink, poni pa wanta e matanan, cu ta un molester pa e otro bisiña. P’esey a pidi pa kita tanto e matanan y e plachinan di zink.

Famia Franken a cuminsa e caso den prome instante pa motibo cu e matanan di cas di famia Farro (a apela) a bira demasiado grandi y ta cay den nan cura di cas.

Franken a gana e caso den prome instancia y corte a ordena pa kap e matanan en cuestion. A resulta cu no a kap e matanan pero a lanta un separacion traha cu plachinan di zink.

Un parti di tratamento di e caso aki a tuma luga na sede di corte pero tambe huesnan a bay na e sitio pa mira e situacion cu nan mesun wowonan. Asina a bay na e adresnan Washington 37-D y 37-C. Y despues a bay corte bek pa sigui cu e tratamento.

E caso aki a tarda basta pa motibo cu dado momento a bin cambio den un of mas hues pa cual mester a duna un splicacion verbal atrobe pa e huesnan nobo. Esaki a tuma luga apenas dia 5 di september, 2023.

Mirando cu e prome decision no a yuda mucho, hof a duna e ordo pa kap e matanan completo of  kapnan nan un altura cu ta menos cu e cura di e bisiña. Banda di esaki a ordena pa elimina e cura di plachi zink cu a pone pa wanta e matanan.

Pa un relato amplio lesa TREMPAN.




Zyqion J.S. Soekandar a gradua di Universidad di Aruba
Diabierna, 13 october, 2023, a gradua na e Facultad di Ley na Universidad di Aruba, Zyqion J. S. Soekandar.El a gradua defendiendo su master tesis titula:

“De gevolgen van het Ruimtelijk Ontwikkelingsplan met voorschriften (ROPV) voor erfpachters van overheidsgronden. Een onderzoek naar de verhouding tussen de aan het recht van erfpacht verbonden bestemmingsvoorwaarden en het ROPV.”

E miembronan di e comision di examen tawata: Prof. mr. dr. Herman Bröring representa pa mw. mr. Brechtje Huiskes; mr. dr. N. Chun Luk y mr. dr. Carlos Bollen

Universidad di Aruba ta felicita Zyqion J. S. Soekandar cu su logro.




Pa di dos luna sigui ta baha: Reduccion drastico di gasolin
Minister di Asuntonan Economico, Comunicacion y Desaroyo Sostenibel, mr. Geoffrey Wever, ta anuncia e prijsnan nobo di benta di combustibel entrante 8 november 2023. E tarifa nobo pa gasolin unleaded-premium ta bira 248,6 cen pa liter, cu ta un reduccion di 29,3 cen pa liter. Diesel lo costa 247,8 cen pa liter cu tambe ta un reduccion di 13 cen pa liter. Kerosin ta costa 225,9 cen pa liter, un reduccion di 12,1 cen pa liter.

Aña 2023

Januari 2023: 243.8 cen pa liter (-12.9 cen)

Februari 2023: 262.5 cen pa liter (+18.7 cen)

Maart 2023: 257.6 cen pa liter (-4.9 cen)

April 2023: 262.4 cen pa liter (+4.8 cen)

Mei 2023: 266.7 cen pa liter (+4.3 cen)

Juni 2023:                   255,9 cen pa liter (-10,8 cen)

Juli 2023:                    256,4 cen pa liter (+ 0,5 cen)

Augustus 2023: 268.8 cen pa liter (+12.4 cen)

September 2023: 283.7 cen pa liter (+14.9 cen)

October 2023:            277.9 cen pa liter (-5.8 cen)

November 2023: 248.6 cen pa liter (-29,3 cen)

Gasolin ta mas caro

Aña a habri na januari 2023 cu gasolin costando 243.8 cen pa liter. Henter aña e prijs a fluctua, pues a subi y a baha. Pero na november el a yega na 248.6 cen pa liter, loke ta traduci den un aumento comparativo di 4.8 cen riba cada liter di gasolin! Mester menciona cu den comparacion, aña 2022 a habri cu un tarifa di 230,6 cen pa liter y a cera cu e tarifa na 251,4 cen pa liter, cu toch ta 20,8 cen mas pa cada liter di gasolin. Pero a conoce hopi fluctuacion den aña.

Aña 2022

Januari 2022: 230.6 cen pa liter (-8.4 cen)

Februari 2022: 245.7 cen pa liter (+15.1 cen)

Maart 2022: 261.0 cen pa liter (+15.3 cen)

April 2022: 291.0 cen pa liter (+30.0 cen)

Mei 2022: 289.0 cen pa liter (-2.0 cen)

Juni 2022: 321.2 cen pa liter (+32.2 cen)

Juli 2022: 335.7 cen pa liter (+14.5 cen)

Augustus 2022: 293.2 cen pa liter (-42.5 cen)

September 2022: 268.0 cen pa liter (-25.2 cen)

October 2022: 254.9 cen pa liter (-13.1 cen)

November 2022: 269.1 cen pa liter (+14.2 cen)

December 2022: 251.4 cen pa liter (-17.7 cen)

Aña 2022….aña record

Na april 2022 a kibra record, un aumento di + 30,0 cen cu a hisa e prijs na un nivel record, esta 291,0 cen p/ltr. Ta despues di 14 aña cu Minister Geoffrey Wever a logra kibra e record cu tabata riba nomber di Minister Nilo Swaen, cu dia 9 di juli 2008 a hisa prijs di gasolin te na 266,2 cen pa liter. Nunca mas nos a alcansa e nivel ey, te na april di e aña aki. Mester menciona cu despues e prijs a sigui subi y a impone un record nobo, na juli 2022, ora cu un liter di gasolin a costa 335.7 cen pa liter!

Aña pasa diesel a bira mas caro cu gasolin

Na luna di mei 2022, nos a conoce un otro novum. Gasolin a baha cu 2 cen y a bira 289,0 cen p/ltr, pero diesel a subi y yega n’e mesun nivel cu gasolin. Nunca antes diesel tabata costa mes tanto cu gasolin na Aruba. Na juni a sosode locual ningun hende por a premira, gasolin a subi atrobe cu 32.2 cen y yega te na 321,2 cen p/ltr. E siguiente luna, na juli, a nota un otro aumento di + 14,5 cen, bon pa hisa e tarifa te na 335,7 cen p/ltr, cu tabata e luna mas caro di e aña. 

Gobierno a cobra mas accijns

Como cu aña pasa ningun hende por a pronostica cu e tarifa di combustibel lo subi tanto na nivel internacional, a haci cu Gabinete Wever-Croes II e aña aki ta cobrando un record halto na accijns. Ta bisa esaki pasobra turismo di otro banda a mustra un recuperacion impresionante. Esey ta trece como consecuencia positivo cu avionnan ta baha tra’i otro na Aruba. Tur tin cu cumpra combustibel aki y ta bira un bon entrada adicional pa FMSA (compania estatal) y pago na accijns ora importa e producto. Mas turista bin Aruba, mas halto e grado di ocupacion ta na e sector hotelero, cu ta traduci den mas consumo di awa y coriente. Bisando esey, mas WEB produci, mas ‘heavy fuel oil’ nan mester cumpra di FMSA (compania estatal) y mas pago di accijns atrobe den caha di gobierno. 

Entrada di tur banda: BBO dos schakel

Di otro banda, un otro componente cu ta afecta e prijs di gasolin, diesel y kerosin di forma negativo ta e echo cu Gabinete Wever-Croes II a sigui cu e maneho di hopi aña, di cobra dos ‘schakel’ di BBO riba producto deriva di petroleo. Pues, ora FMSA importa combustibel y bende e producto cu e stacion di gasolin e ta paga 7% di BBO-BAZV y BAVP na Departamento di Impuesto. Ora e stacion di gasolin bira bende e mesun producto cu consumido, e ta bolbe paga 7%, haciendo asina cu na impuesto so ta acumula 14% riba e prijs final cu pueblo ta paga pa cada liter di sea gasolin, diesel of kerosin. 

Prijs ta depende di mercado internacional

No ta di awo ni tampoco pa motibo di e conflicto den Medio Oriente, sino for di tur tempo, e tarifa di combustibel na Aruba ta depende 100% di e mercado internacional. Si prijs subi na mundo, automaticamente e ta subi na Aruba tambe. E problema ta cu, politicamente, e mesun partidonan AVP y MEP den pasado a culpa otro di aumentonan di e tarifa, creando e impresion cu ta e minister por yuda ora e prijs subi of baha. Consecuentemente, e comunidad tin e tendencia di rabia cu gobierno ora prijs subi.

Con e sistema ta funciona

Cada dos diaranson di luna Departamento di Asuntonan Economico (DEACI) ta anuncia bahada of subida di prijs di gasolin. Departamento di Asuntonan Economico ta uza e sistema di calculacion di S&P Global Platts US Marketscan, cual ta promedio pa luna di locual ta benta di producto petrolero riba mercado internacional.




Prinses Beatrix a experencia reintroduccion di Lora na Aruba
Minister Ursell Arends hunto cu Prinses Beatrix a wordo invita pa presencia e proyecto exitoso di reintroduccion di Lora na Aruba

Diabierna mainta Minister Arends tabata tin e honor pa acompaña Su Altesa Prinses Beatrix na e proyecto di Fundacion Parke Nacional Aruba y siña mas ariba e reintroduccion di lora na Aruba.

Lora ta un parha endemico, pero ya pa varios aña no por haya nan mas den nos naturalesa. E proyecto pa reintroduci loranan lo percura pa unabes mas nos por gosa di e parhanan aki den Aruba su naturalesa.

E proyecto ta un ehempel di colaboracion entre Aruba y Boneiro unda intercambio di conocemento y esfuersonan entre esunnan envolvi pa logra un proyecto exitoso. Trahando hunto por amplifica nos logronan na beneficio di nos comunidad y nos herencia natural.

FPNA, como entidad encarga di e campaña di conscientisacion y educacion na e comunidad di Aruba ariba Lora, ta hunga un rol vital. Nan trabou ta sigura cu tur persona ta compronde e importancia di nan rol pa e proteccion di nos parha nativo. Cada ciudadano por contribui na mantencion di nos herencia natural, y tur e tesoronan cu nos naturalesa ta ofrece.

Pabien na e ekipo di Fundacion Parke Nacional Arikok pa nan esfuerso destaca y dedicacion pa haci e proyecto un realidad. Nan trabou ta representa un paso importante pa recupera nos patrimonio natural y ta demostra nan compromiso na nos flora y fauna. Pronto, ful Aruba lo por celebra e logro inmenso aki pa nos Pais!




Seminario pa yuda bo sa balor real di bo empresa riba 24 di november na Impact Hub Aruba
Recientemente PKF Aruba a tene un conferencia di prensa den cuadro cu nan prome seminario “What’s Your Company Really Worth?” conhuntamente cu Impact Hub Aruba. Balor di un empresa ta un topico sumamente interesante den seno di “Entrepreneurship” y den mundo empresarial, unda expertonan den e industria financiero ta amplia riba kico realmente ta e balor di un empresa. E seminario a wordo diseña den un formato exclusivo pa asina

brinda participantenan informacionnan mas practico y relevante pa sea un start-up, entrepreneur of pa companianan ya caba estableci.

Oradonan distingui na e evento aki ta inclui e conosido accountants; Sr. Edsel Lopez, Managing Partner di PKF Aruba, conhuntamente cu Herbert van Elferen, Partner na PKF Aruba. Nan lo ta e expertonan cu lo elabora riba e aspectonan crucial cu doñonan di compania, of professionalnan financiero mester aplica pa ehecuta un valuacion di un compania na un manera mas holistico posibel. Sigur dos experto na Aruba cu 60 aña di experencia combina entre nan, y cu ta considera lider den e industria di “Accountancy, Consultancy, Auditing, Corporate Finance y Internal auditing”.

PKF Aruba, ta e prome “Financial Consulting firm” estilo boutique aki na Aruba. PKF ta renombra mundialmente, y PKF Aruba ta prome den Caribe cu a wordo funda na Juli 2023, cu servicionan financiero inovativo pa e mercado di Aruba y Caribe Hulandes.

Un otro topico relevante cu tin un posicion prominente den maneho di un compania, ta “Corporate Sustainability” y den ki manera un “business model” tradicional por transforma pa uno mas sostenibel, creando balor y impacto positivo pa e compania, trahador, economia, sociedad y nos isla. E topico aki lo ta presenta pa Co-founder y General Manager di Impact Hub Aruba, Sra. Mary-Ann Falconi. Impact Hub Aruba, ta forma parti di un organisacion global, cu mas

di 115 Impact Hub rond di mundo, y a wordo funda na Juni 2022. Como un fundacion non-profit, Impact Hub Aruba tin como meta pa sostene y guia entrepreneurship na Aruba y aporta na un economia local mas sostenibel segun unmaneho basa riba principionan di “Sustainable Development Goals”.

E seminario lo tuma lugar dia 24 di November 2023 for di 10:30 AM te cu 12:00 PM na Impact Hub Aruba, situa na Weststraat 2, Harbour House. Ta extende un invitacion na tur entrepreneurs, doñonan di empresa, profesionalnan financiero pa ta parti di e business seminar aki. E seminario aki lo juda bo saca afo e secretonan di valuacion di bo empresa.

Bo ta curioso pa sa tocante e balor real di bo empresa? Bo tin interes pa sa con pa hisa e balor di bo empresa aki na Aruba y kiko por baha e balor di bo empresa? Registra awor riba nos website: https://pkf-aruba.com/events/whats-your-company-really-worth/ of tuma contacto cu Ruthmila Steward na +297 6990990 of via email ruthmila.steward@pkf-

aruba.com. 

Mirando e formato di e seminario ta uno exclusivo, cupo ta limita. Costo di registracion ta USD 70.




Corte



Yobida a daña caminda di santo di Tanki Leendert
Den e ultimo dianan nos a conoce diferente yobida. Un banda e ta bon, pasobra e tera mester di e awa, pero di otro banda e camindanan di santo ta daña. Y esey ta loke a pasa den bisindario Tanki Leendert.

Habitante di Tanki Leendert 74 a tuma contacto cu nos redaccion pidiendo ayudo pa nan situacion cu e caminda di tera cu ta dilanti e cas. E caminda di santo ta yena cu buraco. E autonan ta pasa un trabou riba e caminda di santo.

E situacion aki no ta solamente fastioso p’e habitantenan di Tanki Leendert, pero tin un crèche. Nan ta pidiendo DOW auxilio. Nan no por cu e situacion aki mas, mirando cu tur dia nan mester haci uzo di e caminda di santo aki.

Un yobida fuerte a pasa y a laga e caminda aki yena cu buraco. E autonan tin problema pa pasa, tanto shocks como taira ta bati. P’esey e habitantenan ta pidi yudansa pa drecha e caminda di santo aki. Nan ta pidi pa DOW basha un capa di azeta p’asina e problema aki termina.

Tur esunnan cu ta uza e caminda aki, mester maniobra pa pasa. E habitantenan ta fada cu cada bes awa cay, nan tin cu pasa un martirio cu e caminda. Nan ta pidi un solucion pa asina nan auto tambe por stop di ta bati.

Pa mas lesa TREMPAN.COM.




Gobierno man crusa mientras turista ta cana den aw’i pupu
Diasabra a habri como un dia scur pa turismo. Na waf di Playa, cerca di Paddock, awa sushi preto a bin laira y tabata core tur riba caminda. Un awa stinki cu ta trece cu ne un holor insoportabel. Ramon Garcia ta un embahador di turismo, durante un entrevista cu 24ora.com el a conta cu e kioskonan tin algun tempo ta sufri caba relaciona cu e problema di riolering. 

Mirando cu nan tin tanto tempo ta sufri di e situacion aki, ta parce cu tin cu escala nan accion. Garcia ta di opinion cu: “Wie niet wil horen moet voelen”. E ta sinti cu tin cu simplemente cambia e ruta di e riolering, bora y mand’e lama y djey ta mira con gobierno y DOW lo trece solucion mesora. E situacion aki ta un berguensa pa nos pais. Awo cu high season ta bay cuminsa, ta netamente un crisis con e turistanan cu ta paga hopi placa pa bin nos isla y ta haya nan confronta cu tin cu cana den awa di pupu cu un holor insoportabel.

E situacion no ta algo nobo, nan tin como tres aña cu e problema. For di ora cu DOW a cambia e ruta di tuberia y conect’e riba un solo tubo, cos a cuminsa bay robes. E negoshinan den cercania casi no por biba mas cu e situacion. DOW como “arte de magia” a cambia dos tuberia y conect’e na un solo y e no ta wanta e presion. 

John Boomkamp t’un traha den turismo y ta preocupa pa e situacion. E awa ta keda para riba caya unda e turistanan ta cana. E awa ta bin laira den bar y baño. A tuma contacto cu director di DOW, Marlon Croes na diferente ocasion p’asina informa di e situacion pa wak con por yega na un solucion pero te cu awa ningun contesta. “Het stinkt als een beer”, asina John Boomkamp a termina bisando. 




Weekend di pisca: Diabierna tin varios tipo di pisca fresco na Campeon
Weekend aki bo mester come bon. Bin Campeon busca bo pisca fresco. Pisca di plato tin Cora. Na mochi tin Djampou, Mulato, Picuda, Dorao “Mahi Mahi”, Brazie y Pargo. E banana pa hasa y e siboyo pica tempera den boter pa sabora cu e pisca tambe tey. Mainta tin dushi pastechi, kroket, hamburger y ham and egg. Si bo gusta pandushi cu driguidek crioyo tambe tin. Pasa 7:30 mainta ora Campeon habri y drecha bo dia cu pisca fresco bo hiba cas.




SEPPA: Trahado di Arubus N.V. no por sigui acepta excuus di gobierno y gerencia
E trahadonan di Arubus N.V. a bay den protesta pa dos ora. Desde 2017 tin diferente problema y un di nan ta schalering. Desde algun dia adelanta nan a informa gerencia cu awe nan ta drenta den accion hunto cu nan sindicato SEPPA.

Magaly Brito, secretario general di SEPPA, tambe tabata presente pa asina papia cu e trahadonan. El a indica di a informa e trahadonan riba un carta cu nan a ricibi di gerencia pa pospone e accion p’un siman. E motibo cu gerencia a uza ta cu a haya invitacion di minister Arends pa un reunion. E trahadonan no ta contento cu e carta aki, pasobra ta interpreta esaki como un tactica di gana tempo.

E sindicalista kier sa kico ta bay cambia cu e reunion di diamars atardi cu e mandatario. Si nan tabata serio den nan intento pa para e accion aki, e argumento cu nan por uza ta e servicionan publico y esey ta algo cu ta compronde. Pero e trahadonan tambe tin derecho. Si nan intencion tabata pa stop e, nan por a bin cu proposicion na mesa di schalering. Asina ey e trahadonan por a evalu’e y bisa si ta dispuesto pa warda of no.

E echo ta cu a ricibi e carta awe mainta, esey no a cay na bon tera pasobra no ta di awo SEPPA a informa den nomber e trahadonan tanto gerencia como minister riba e accion p’e falta di incumplimento. Tur esaki ta bay bek n’e reunion cu tabatin dia 16 di october unda a trece diferente aspecto dilanti. Un di nan tabata cu a yega bisa cu ta luchando pa structura salarial, pero no tin placa. Ta bisa no tin placa, pero pakico.

E sindicalista sa cu nan ta den discusion riba e structura salarial y a palabra cu, Raad a pidi, un compania independiente pa bin c’un proposicion pa trece e partidonan mas cerca di otro. No a haya un resultado, esey ta significa nan no sa di ki placa ta papiando. Ni e sindicato ni e trahadonan sa si ta proponiendo un aumento di 25 florin, e ora ey no sa si ta bay cu e cantidad di trahado aki y si e placa ey ta kibra e presupuesto di Arubus di tal forma cu no por duna aumento. Nan no sa di ki forma exactamente nan ta nengando.

E otro tema ta e echo cu ainda no a keda cla entre Arubus y gobierno p’e famoso acuerdo entre ambos pa e servicio cu ta duna comunidad. Tambe cuanto pais Aruba mester paga gobierno p’e servicio di subsidio. Como cu no ta existi e acuerdo ey, e pregunta ta dicon ta tarda. Desde aña pasa ta scucha di esey, kiermen no por acepta excuus.

Pa mas lesa TREMPAN.COM.




Buleria ta cla pa Aruba Caiso  & Soca Monarch 2024
Diahuebs 9 di November Buleria ta cla pa participa den loke ta e Aruba Caiso & Soca Monarch 2024, den boca di pueblo miho conoci como Calypso & Roadmarch contest. Buleria lo ta banda number cuater, y nan ta subi stage cu cinco participante; Jair”Buddylove” Vesprey, Oyemaiky, EK, Rocco, tambe Chayo. E invitacion ta bay na pueblo di Aruba pa t’ey hunto cu e gang diahuebs anochi na The Venue. Por sigui e Live via Facebook di Stichting Musica tambe.PREPARACION“E preparacion a bay master,” segun Jair “BuddyLove” Vesprey. Buleria a cuminsa for di fin di luna di october caba, trahando riba e piesanan un pa un. E aña aki tin dos categoria den e festival: E groovey, cual ta e soca un poco mas rustig y bailabel, anto tin e power soca cu ta poco mas lihe y contagioso pa baila y move tiki mas dushi na e ritmo. E aña aki Buleria a cuminsa trempan, Buddylove a purba haci algo diferente tambe pa medio di skirbi su propio letranan cu ayudo di su tata Easy B, Galloway Jr y tambe Ataniro. E areglo a keda den man di productor Rygel Isabella cu ja caba for di tempo Buddylove a drenta Buleria seis aña atras, Rygel tabata t’ey stabil. E team no a cambia, a keda mesun cos.

Rygel a yuda Buddylove cu su groovey y su power soca, Oyemaiky tambe pa su groovey y power soca, manera tambe EK mescos.  “E aña aki mi ta kere lo ta un exito mas grandi, nos ta hopi bon prepara y Buleria ta bay ta sende sende mes den e competencia,” Rygel Isabella ta expresa.

PIESANANBuddylove lo trece dos piesa, e groovey cu yama Can’t Take It, hunto cu e power soca cu yama Early Morning. E tema Can’t Take It ta un Groovey cu tin Buddylove ful su curason domina, ta algo completamente nobo, dushi, cu un ritmo cu bo lo scucha e guitara patras cual lo hiba bo leu.  “Ora bo bay riba Cayanan di Aruba, bo lo bay recorda mi,” segun Buddylove ta comenta. E letranan ta algo bunita, un feel good soca, pa recorda tur hende cu cada un di nos ta unico cu nos propio Zjeito cual ta haci nos autentico. “E bunita ta cu nos ta busc’e, nos ta haya e proposito ey anto nos tin cu bras’e. Cu bo ayudo nos lo haci’e grandi. Un parti masha chikito mes cu mi lo kier pa abo canta hunto cu mi ta bisa ‘ulele’ y mi kier bo cant’e pa mi ora e momento yega.”E power soca yama Early Morning y ta algo cu nos ta custumbra cu ne e anochi prome cu Jouvert Morning unda tur hende ta riba caya den preparacion for di trempan diabierna. Basicamente esey ta e idea tras di e piesa, locual ta pasa prome, durante y despues di parada di Jouvert. Buddylove: “Anto locual cu ta mas importante ta cu bo no tin cu worry kico mi ta haci, mind yo’ business!”




Andres Gomez: Ta laga husticia cana su caminda
Andres Gomez ta ex-pareha di e turista Mericano Anita Machado, kende a entrega un denuncia contra dje. Gomez a dal e turista y esey tabata suficiente motibo pa nan relacion termina.

Gomez ta arepenti pa loke el a haci. E sa cu esey no tabata e miho manera cu e mester a actua. E ta sorry pa su accion. El a hasta pidi sorry na su mama, su dos rumannan muhe, na Machado. El a expresa cu esey no ta e forma cu e tabata kier con cos a caba.

Segun Gomez, e no ta un hende asina. El a pidi sorry na tur hende muhe di Aruba y cu ningun persona merece algo asina.

Como cu Machado a entrega un keho contra su persona, el a expresa di laga husticia cana su caminda. “Mi no tin nada di bisa erover. Corda si cu tur storia tin dos medaya, esey so mi por bisa”, segun Gomez. El a enfatisa di lamenta kico a pasa.




Iglesianan Cristian di Aruba: Gobierno no mester sucumbi na presion di Hulanda
Actualmente tin un proposicion di ley na Parlamento pa legalisa matrimonio entre personanan di mesun sexo. Raad van Advies a duna su conseho positivo caba riba e proposicion di ley aki y Hof tambe a obliga gobierno introduci un ley di tal indole. Gobierno di Aruba no tabata di acuerdo cu e decision di Hof y diabierna 10 di november e huesnan di casacion lo cuminsa trata e caso na Hulanda.

Nos por a scucha nos Prome Minister defende derechonan di e comunidad LGBT+ den un conferencia na Den Haag tocante progreso di femenismo. E lidernan religioso tambe ta para pa derecho igual den e casonan igual. Sinembargo, tanto gobierno como parlamento mester realisa cu ora ta trata di matrimonio di e personanan di mesun sexo Corte Europeo pa Derecho humano ya a dicta cu aki no ta trata di e casonan igual. Consecuentemente no tin derecho legal pa habri matrimonio pa personanan di mesun sexo na Aruba.

Gobierno y parlamento mester puntra nan mes dicon e luchadonan pro LGBT+ a bini cu un proposicion di ley pa acomoda lesbiana y gay (LG) pero nada pa bisexualnan (B). Si e lucha berdaderamente tabata pa igualdad ta exclui bisexualnan for di e proposicion di ley aki. Esaki no ta prueba cu e meta real no ta igualdad sino simplemente desmantela matrimonio conforme ley di Dios y ley di naturalesa? 

Legalisa matrimonio entre personanan di mesun ta habri un caha di pandora pa legalisa tur otro tipo di preferencia sexual den futuro. E pedofielnan na Hulanda y Merca ya a cuminsa uza e mesun strategia cu homosexualnan tambe ta uza, esta nos a nace asina.

E consecuencianan di legalisa matrimonio di mesun ta mucho mas cu simplemente duna dos persona cu ta stima otro cierto derecho. E ta encera tambe cu gobierno ta declara cu e acto homsexual ta normal y cu esaki mester ta inclui den enseñansa na nos muchanan. Pa no papia mes di e riesgonan pa salud ora hende uza e partinan di e curpa humano contrario na su diseño y funcion. 

Ya caba tin un aumento di problema di salud bou di hende muhe den un relacion heterosexual den cual ta uza practicanan di e bida homosexual. Esaki ta djis algun di e consecuencianan si Parlamento declara cu e acto homosexual ta normal.

Gobierno no mester sucumbi pa presion di Hulanda cu hasta a cambia su constitucion pa acomoda e hendenan LGBT+. Lidernan religioso ta haci un apelacion na Gobierno pa duna pueblo di Aruba e oportunidad pa expresa su mes riba e topico aki pa medio di un referendum. Asina so por garantisa cu democracia ta funciona berdaderamente relaciona cu e topico aki.




Anochi di informacion pa tur studiante cu ta bay biba na Hulanda
Tur studiante cu ta bayendo Hulanda pa sigui nan estudio na aña 2024-2025 por atende e sesion pa combersa tocante studia na Hulanda y tur locual mester cuminsa haci pa prepara pa tuma e paso importante aki. 

Stiching Kompas for Students ta presenta Hulanda 101, un sesion anual cu lo tuma luga dia 29 november, 2023 na Biblioteca Nacional Aruba. Hulanda 101 ta un sesion informativo y interactivo pa cuminsa prepara e studiante cu ta bay studia na Hulanda. E sesion aki lo tuma lugar di 5:00 pa 7:00pm y ta completamente gratis. 

Pa di dos biaha en persona na Aruba, Hulanda 101 lo cubri e topiconan mas importante pa periodo aki di preparacion; vivienda, studiekeuze, zorgverzekering, lening, siña e metodo pa priorisa actividad  y 3 tip esencial pa sobrevivi como studiante na Hulanda (y den exterior). 

Pa inscripcion por bay riba https://bit.ly/Hulanda101-November2023-PR  of por manda un e-mail na: [email protected] of tambe subi riba nan pagina di Facebook y/of Instagram: @kompasforstudents. Tambe por bay riba www.kompasforstudents.com pa mas informacion.




A detene operator di Holiday Inn cu a haci “bommelding”
Siman pasa merdia a paralisa ful e area rond di Holiday Inn Hotel, despues cu a drenta un yamada di menasa di bom na e hotel. A evacua un area y polis a presenta cu un team pa busca e supuesto bom. Despues di un bon rato no a topa nada.

Asina mes e investigacion a sigui di parti di e team di recherche di Noord staciona na Shaba. Ey a logra yega na un sospechoso cu posiblemente a haci e yamada.

Ta resulta cu ta e propio operador di telefon na Holiday Inn Hotel a comete e acto. Ta trata di Nick Tromp cu tin basta tempo trahando na dicho hotel.

Despues di e investigacion, diahuebs team di recherche di Noord a presenta na La Cabana Resort y ey a detene e homber Nick Tromp. No ta conoci si e ta traha eynan tambe. A pone na boei y bay cu ne warda di Shaba pa e proceso di interogacion.

No ta conoci dicon el a yama su mesun trabou y bati alarma falso pa un bom den e hotel. Awo e lo keda sin trabou y cu un record tambe!




Keto bay ta uza ex-edificio di DOW como mini dump
Un biaha mas a bin topa cu sushi den Oranjestad. A bin haya cantidad di sushi n’e ex-edificio di DOW. Algun siman atras a haci e area limpi, pero ta manera cu hende ta warda pa otro piki y pa nan bin tira mas sushi.

E sushi cu a bin topa cu ne ta di gran escala. Incluso tin cabuya pa colga paña. Esaki ta un mahos bista, pasobra otro banda di caminda tin e waf unda cu e barconan crucero ta yega. Miles di turista ta cana durante henter dia den e bisindario aki di Oranjestad.

Bureau City Inspector a manda hende pa asina nan kita e sushedadnan. E hendenan balente cu tin Aruba na curason a presenta, pa asina piki tur sushedad. Cuerpo Policial tambe tabata presente en caso cu tin adicto ambulante cu kier lanta contra e trahadonan aki, kendenan cu kier tene Aruba limpi.

Ta pidi instancianan concerni, manera gobierno, pa cera parti di e area aki cu ta habri. E adictonan ambulante a podera di e area aki. A topa cu stoel, tent cu corchon unda adicto ambulante ta drumi den e area turistico.




Empresarionan local mustrando hopi interes den e “Investment Loan” di Qredits Aruba
Desde inicio di e “Investment Loan”, hopi empresario a demonstra necesidad pa inverti den nan compania.

Hopi negoshi na Aruba a indica di a wordo impacta negativamente door di e pandemia di COVID-19. Door di esaki empresarionan no tabata tin e recursonan financiero pa inverti den nan negoshi durante un periodo largo.

Qredits Aruba conhuntamente cu Ministerio di Asunto Economico, Comunicacion y Desaroyo Sostenibel di Gobierno di Aruba a introduci e producto financiero “Investment Loan”pa brinda oportunidad na e empresarionan aki pa inverti den nan negoshi. E “Investment Loan” ta un prestamo comercial t’e cu Afl. 50.000 na un interes rebaha di 5.75%.

Ken ta bin na remarca pa un “Investment Loan”?

·         Bo ta un empresario existente cu a cuminsa bo negoshi prome cu maart 2019; 

·         Bo negoshi mester ta registra na Camara di Comercio di Aruba prome cu maart 2019; 

·         Bo actividadnan comercial ta tuma luga na Aruba; 

·         Bo ta desea di inverti (por ehempel: inventario, makinaria, marketing, etc.) den bo negoshi y sigui crece! 

Bo ta un empresario cu ta desea di inverti den bo negoshi y sigui expande, esaki ta bo oportunidad pa aplica pa “Investment Loan” via www.qredits.com.

Qredits Aruba ta conoci den e sector empreserial por medio di yuda varios comerciante cu microfinanciamento pa cuminsa y expande nan propio negoshi. Qredits Aruba tambe ta sostene empresarionan via coaching, recursonan y programanan educacional.

Pa mas informacion por bishita Qredits su Facebook page “Qredits Aruba”.




Charla di conscientisacion tocante diabetes organisa pa One Happy Island Lions Club y Fundacion Diabetes Aruba
Dia 14 di november proximo ta Dia Mundial di Diabetes. E aña aki Aruba One Happy Island Lions Club a uni un biaha mas cu Fundacion Diabetes Aruba y POH pa hiba un campaña di control y prevencion di e malesa Diabetes door di informa, educa y conscientisa nos comunidad.

Tema di Dia Mundial di Diabetes 2021-2023 ta “Access to diabetes care”. 

Diabetes ta un epidemia global cu ta afecta hende homber, muhe y muchanan diariamente rond di mundo. Diabetes ta un di e causanan principal di malesa cardiovascular, ceguera, problema cu riñon y amputacion di pia. Diabetes a causa mundialmente 6.7 miyon morto den 2021.

Segun cifranan den 2021 un total di 537 miyon adulto (1 den cada 10) ta sufri di e malesa diabetes. Ta ser calcula cu esaki lo subi te 643 miyon pa 2030 y 783 miyon pa 2045.

Club di Lions como organisacion di servicio comunitario, nos ta comprometi na yuda resolve e problemanan mas grave di mundo. Diabetes ta un di servicionan global cualnan ta un desafio considerabel pa nos humanidad y nos ta kere cu ta nos deber pa enfrenta esaki.

Pa varios aña caba Aruba One Happy Island ta organisa actividadnan relaciona cu e Dia Mundial di Diabetes y diaranson dia 15 di november proximo hunto cu Fundacion Diabetes Aruba, POH y Centro di Bario Noord ta organisando un anochi di chekeo combina cu un charla interactivo na MFA Noord. For di 6.30 PM pa 7.30 PM lo bay tin chekeo gratis di sucu y presion.  

Despues di 7.30PM lo bay tin un charla interactivo cu tin como tema “Kico bo sa di diabetes y Cuanto riesgo bo ta core pa haya Diabetes?”.

E charla aki ta publico y e enfoke ta pa comunidad hiba un bida saludabel y evita di haya e malesa di Diabetes.Ta pidi tur participante pa bini cu nan smartphone of un tablet y yega tempran pa por haci control di sucu y presion cual lo ta completamente gratis. 




Weekend di pisca: Diasabra tin varios tipo di pisca fresco na Campeon
Diasabra bo mester come bon. Bin Campeon diasabra mainta busca bo pisca fresco. 

Pisca di plato tin Cora. Na mochi tin Dorao “Mahi Mahi”, filet di pisca y mochi di Pargo. 

Tambe e siboyo pica tempera den boter pa sabora cu e pisca tey. Mainta tin dushi pastechi, kroket, hamburger y ham and egg.

 Si bo gusta pandushi cu driguidek crioyo tambe tin. 

Pasa 7:30 mainta ora Campeon habri y drecha bo dia cu pisca fresco bo hiba cas.




Sinterklaas a yega Aruba compaÃ±a cu 80 piet
Diadomingo atardi e cede di ambiente tabata na waf di Paardenbaai riba tereno di APA. Aki ta caminda cu un multitud grandi di hende a presenta pa mira e yegada di Sinterklaas y su pietnan.

E aÃ±aâki un biaha mas e pietnan tabata cu color y no preto manera pasado. Sinterklaas a conta cu e biahe tabata uno largo for di SpaÃ±a pero asina mes a yega Aruba cu ochenta piet di color. A parti mangel pa tur mucha presente. Compara cu prome, Sinterklaas e aÃ±a aki no a bay riba su cabay pero debi na su edad, e comision organisado a dicidi di laga Sinterklaas para den un Jeep luhoso.

Cu musica y brassband a marcha bay te Renaissance Marketplace caminda e ambiente a continua te cu 7:00 pm.

Sinterklaas a yega ArubaClick linkpa lesa mas: https://24ora.news/46olgVx




Aruba su barista champion 2023 rumbo pa competencia final pa e titulo maximo na Costa Rica
Tin bastante trabou ora ta elabora un bebida na Starbucks y e baristanan di Starbucks sa esaki. Sea ta un espresso, un latte, cappuccino of un Flat White- tur bebida ta wordo traha cu pasion door di baristanan cu tin orguyo pa demostra nan habilidad y di e forma ey eleva e experencia di e cliente y calidad di e producto.

Aruba su representante; Mistika Cork cu a destaca den e mundo di koffie ta cla pa haci su debut den e industria di koffie internacional despues di a gana Starbucks Barista Championship 2023 aki na Aruba.

Mistika ta un barista cu experiencia di 12 aña na Starbucks Renaissance Mall. Pa Mistika koffie ta representa conexion cu su clientenan. E ta un satisfaccion inmenso ora cu un cliente yega su tienda y puntra specialmente p’e y p’e traha nan bebida preferi. Mistika su bebida di Starbucks preferi ta Chai Tea Latte, asina e mes ta conta.

Miles di barista rond di mundo a competi recientemente demostrando asina nan arte, innovacion den bebida y conocemento di koffie. Como e ganadora di Aruba, Mistika como tambe ganadora di Curaçao, Rozalia Franciska lo competi contra baristanan di Latino America & Caribe na e competencia final di ‘LAC Barista Championship’ cu e speransa di gana e titulo di e miho barista di e region.

E competencia lo tuma luga dia 13 pa 16 di november na Hacienda Alsacia, cual ta un finca di koffie na Costa Rica y sede global di agronomia, asina Wanda Broeksema; district manager di Starbucks Aruba & Curacao ta declara.

Barista ta hunga un rol crucial den exito di Starbucks, y e LAC Barista Championship ta ofrece nan un plataforma pa mustra nan talento y pasion pa koffie, asina Tom Ferguson, presidente di Starbucks pa Latinoamerica y e Caribe a splica. “Atrabes di e competencia, compartiendo historia cu otro por medio di koffie cu nan coleganan, nos baristanan ta reforsa e Mision di Starbucks: cu cada copi di koffie, cu cada combersacion, cu cada evento den  comunidad – nos ta crea conexionnan humano.”

Nos ta desea ambos barista hopi exito durante e competencia final na Costa Rica.




Diferente autor y contado di storia a colabora riba buki ‘Na mi kas’
Levendig Uitgever ta encarga cu e produccion di dos buki pa mucha. Esakinan ta publicacion pa Festival di Buki pa Mucha y na Corsou e ‘Siman di Ban Lesa’. E buki pa mucha cu biblioteca na Corsou ta presenta e aña aki yama ‘ Na mi kas’ (Bij mij thuis).

Mescos cu na Aruba, esaki ta un buki pa mucha na dos idioma den categoria di edad di 4 pa 12 aña. Organisacion di e siman ta den man di Biblioteka Nashonal Kòrsou. Diferente escritor y contado di cuenta di Corsou a traha riba e publicacion aki: Mercee Doran, Merly Augusta., Alvin Inecia (Tio Ali), Edelmira Koko, Loekie Morales, Jeroen Hoogerwerf (Levendig Uitgever), Ilse Schoobaar-Anthony y Crisen Schorea. Ilustracion ta di Ghislaine Monte y Karino Ariza.

Esaki ta un compilacion di storia tocante e topico‘cerca nos na cas’. Un tema cu ta cerca di cada mucha y ta duna hopi inspiracion. Asina tin hopi expresion di diferente experencia di cultura di cas y famia.

Jeroen Hoogerwerf, doño di Levendig Uitgever y autor di buki pa mucha ta na Aruba e siman aki pa bishita diferente scol pa lesa buki y conta storia y conta algo di su trabou.




World Mental Health Awareness na Hilton a organisa un serie di 10 tayer
Un invitacion recien na World Mental Health Awareness Day a alerta tur miembro di team na e resort pa e disponibilidad di sosten, e oportunidad pa siña tocante salud mental, y tambe haya contesta riba nan pregunta y preocupacionnan pa medio di un team di profesional. 

E invitacion a inclui e miembronan di team cu ta mayor, individuo, welo y wela, pareha casa, esunnan den relacion, of e miembronan di e team cu mester conseho riba con pa mehora nan salud mental individual.

World Mental Health Day ta observa mundialmente riba 10 di october. Esaki a inspira e resort pa organisa dies tayer cual a toca e siguiente temanan: Salud mental y embehecimento, salud mental y adiccion, salud mental y cria yiu, salud mental di mucha y hoben, masculino saludabel, salud mental pa hende muhe, salud mental y stress manera tambe emotional first aid. Ademas di e tayernan aki e miembronan di e team tambe tabata tin e oportunidad pa experiencia algun sesion di massage y yoga.

Tur tayer tabata bao guia di e profesionalnan conduci pa e trahadonan social, psicologo y e representantenan di varios fundacion manera Centro di Desaroyo Hende Muhe, Tienda di Educacion, Heart Centered Leadership Foundation y Fundacion Hende Homber.

“Nos tambe ta mira salud mental manera un derecho humano universal,” segun Glenn Farro, director di HR, “y nos ta sinti cu conscientisando e importancia di salud mental ta contribui na e perseverancia di nos miembronan. E aña aki su tema ta subraya e hecho cu salud mental ta fundamental, y tur persona mester por tin acceso na e standard di mas halto di salto mental y proteccion di e riesgonan di salud mental den nos comunidad.” 

‘Na Hilton Aruba,” Eugenille de Marchena, HR Manager ta agrega, “Nos ta cuminsa pa medio di intercambia combersacion cu nos empleadonan, puntrando nan tocante nan bienestar. Consecuentemente nos ta ofrece guia pa yuda nan yega na mas recurso y asistencia profesional. Durante nos dia inaugural di salud mental, nos ta invita tur empleado pa participa den session educativo cu meta pa yuda bo sostene bo mes y compronde con pa sostene otronan durante temponan dificil.”

Hilton Aruba Caribbean Resort & Casino lo kier gradici tur trahado social, psicologo y representantenan di e fundacionnan pa nan colaboracion. Tur encuentro na Hilton Aruba Caribbean Resort & Casino tabata organisa in-house, pa medio di e resort su propio trahado social y team di HR.




Lotto a keda aden: Diasabra awo e ta na 1.9 miyon
Diaranson anochi a tuma luga sorteo # 2439 “Lotto 5” di Fundacion Lotto pa Deporte. Numbernan cu a sali ta 11-14-16-20-25. Joker ta 12 y cu letter M. No tabatin ningun ganado di e prome premio. E di dos premio tin dos ganado. Consecuentemente, pa diadabra awo e premio a crece te cu 1.9miyon florin.

Record di Lotto di Aruba

Mester menciona cu e premio record di Lotto 5 ta esun di Afl. 2.200.000,= cu Iris Franken, chauffeur di autobus B-119 a gana na mei 2023. E record di Mini Mega Plus tabata di dia 27 di juni 2017, ora cu un solo hungado a gana e premio grandi di Afl. 3.700.000,=.

Tocante Lotto pa Deporte

Lotto, e loteria di Aruba ta existi desde 1982 y tin diferente wega; Catochi, Big 4, 1-OFF, Zodiac, Wega di Number Korsou, Lotto di Dia, Lotto 5, Mini Mega cu su Mega Plus y e weganan di Raspa y Gana. E fundacion a sa di crece benta di e productonan durante e ultimo añanan te alcansa un record na 2022 di 56 miyon florin! Cumprando Lotto bo ta contribui na deporte riba nos isla. E meta ta pa organisa loteria, cambia bida di su hungadonan y na mes momento inverti den deporte local pa medio di donacionnan na e comision di subsidio.




Famia ta haya falta di Goldie
Goldi ta perdi ya pa seis siman caba y su famia ta sospecha cu hende por a bay cu ne for di Balashi, el a logra bay y ta zwerf rond den Noord. 

Hende a señal’e prome banda di Hato, despues Palm Beach, Paseo Herencia y ayera e tabata na Vela Water Sports. 

Pa ayera tardi ya e no tabat’ey mas. Vela Water Sports berdad a wak e cacho  pero awe ya e no t’ey. A bisa cu e cacho ta hopi flaco. 

Si un hende wak e cacho por fabor si mester mar’e y yama na 7371122 of 5939224 pa e famia por busc’e. “Cada biaha cu nos a bay ya e cacho no tabata unda a wak e. Masha danki na tur cu por tira un bista riba nos Goldiem,” ta loke e famia a expresa.




KVK ta recorda empresario riba obligacion legal importante
Camara di Comercio y industria Aruba (KvK) kier a tuma e oportunidad aki pa recorda tur empresario riba e cambionan importante den ley y e siguiente obligacionnan stipula pa ley cu ta di importancia pa nan negoshi. 

E cambionan ta encera e.o cambio den e posicion legal di e asociacionnan, obligacion pa tur fundacion pa registra den e Registro di negoshi y obligacion di registra UBO(nan). 

Asociacion cu autoridad legal completo mester ta inscribi na KvK

Cu e implementacion di Buki 2 di e Codigo Civil di Aruba, tur asociacion a adkiri entidad legal (rechtspersoonlijkheid).  Buki 2 ta haci distincion entre e asociacionnan cu autoridad legal completo (volledige rechtsbevoegdheid) y e asociacionnan cu autoridad legal limita (beperkte rechtsbevoegdheid). E asociacion cu autoridad legal completo ta constitui via acta notarial. Alabes, tin e obligacion legal pa inscribi e asociacion cu autoridad legal completo den e Registro di negoshi na KvK. 

Asociacion cu autoridad legal limita por inscribi na KvK

E asociacionnan cu no tabatin entidad legal prome cu Buki 2 a drenta na vigor, automaticamente a converti den asociacion cu autoridad limita. Pues, den e sistema nobo e asociacion sin entidad legal no ta figura mas. 

E dirigentenan ta en principio – ademas di e asociacion – individualmente responsabel pa cualkier debe. No tin e obligacion legal pa inscribi e asociacion cu autoridad legal limita den e Registro di negoshi na KvK, pero esaki si ta posibel. Door di inscribi e asociacion cu autoridad legal limita den e Registro di negoshi, por limita e responsabilidad di e dirigentenan. P’e motibo aki, KvK ta urgi tur dirigente di e asociacionnan cu autoridad legal limita pa inscribi e asociacion den e Registro di negoshi na KvK. 

Tur fundacion mester ta inscribi na KvK

Cu e implementacion di Buki 2 di e Codigo Civil di Aruba riba prome di januari 2021, tur fundacion, tin e obligacion legal pa registra den e Registro di negoshi na KvK. Desde e implementacion aki, e Registro di fundacion (Stichtingenregister), ta forma parti di e Registro di negoshi. E fundacionnan cu ya tabata inscribi den e Registro di fundacion prome cu prome di januari 2021, no mester registra di nobo den e Registro di negoshi na KvK. E registracion aki a tuma luga automaticamente. E fundacionnan aki no mester bolbe paga e montante di inscripcion pero si mester paga e contribucion anual. 

Ley di Registro Comercial tin consecuencia pa fundacion existente

Desde prome di januari 2023 a drenta na vigor un version adapta di e Ley di Registro Comercial (Handelsregisterverordening). Cu e adaptacion aki, tur fundacion tin e obligacion legal pa registra, alabes paga un contribucion anual. Esaki ta nifica cu fundacionnan existente prome cu e fecha aki cu nunca a registra, tambe tin e obligacion legal pa registra den e Registro di Negoshi na KvK. 

Registracion di UBO(nan)

Un di e cambionan di ley cu a drenta na vigor entrante prome di januari 2023 ta encera e implementacion di un UBO-register. Un UBO ta e “Ultimate Beneficial Owner”, pues e persona cu na final di cuenta t’e beneficiario/propietario of esun cu por tuma decision pa cu un organisacion, compania, fundacion of asociacion. Por pensa entre otro riba e personanan cu tin mas cu 25% di e accionnan di e compania of persona cu tin mas cu 25% di bienes di un empresa. 

E tarea pa instala y administra e UBO-Register asigna na KvK y incorpora den e ley di Registro Comercial (Handelsregisterverordening). E entidadnan huridico (rechtspersonen y personenvennootschappen) tin e obligacion di registra nan UBO(nan) den e UBO-Register. E obligacion di registracion aki ta cay riba e director/dirigente/socio y doño di e compania. Den caso cu e director/dirigente/socio of doño di e compania ta un entidad huridico, tur e dirigentenan di e entidad aki mester yena e formulario digital corespondiente pa registra UBO. Tambe ora tin cambio den e doño(nan) mester registra e cambio na KvK




Jacobo Kock a celebra 50 aña trahando na APEX
Diabierna ultimo e famia di APEX a celebra 50 aña di trabou di nan colega stima Jacobo Kock. Ta un di e empleadonan cu mas aña di lealtad na MetaCorp.

Director di APEX, Richard de Veer a elogia Jacobo Kock su 5 decada di dedicacion, lealtad y compromiso di trabao, tanto na momentonan di reto como logro, cu tur esaki a contribui pa exito di e compania.

Despues cu Eddie de Veer, CEO di MetaCorp a entrega Jacobo Kock su merecido plakkaat di reconocimento, tur esnan presente a saborea e delicioso plato di P.F. Chang’s y a baila y gosa sin fin di e tremendo presentacion di Robert y su Solo Banda Show. Tambe DJ Randy Alejo di Metropolis a basha bon musica.

Jacobo Kock ta un ehempel dindedicacion, lealtad y seriedad na su trabou. E ta escencial den operacion di APEX.




Diaranson Campeon tin filet, mochi di Pargo, Dorao y Cora di Plato
Nada mas dushi cu habri bo diaranson ta come pisca fresco. Campeon tin diaranson filet di Brazie na 40 florin. Tambe tin pisca cora di plato. Na mochi por haya Pargo y Dorao. 7:30 am Campeon ta habri pa pueblo. 

Tambe tin pastechi cu kroket y hamburger cu ham and egg. Banana pa hasa y siboyo pica tempera pa saborea cu e pisca tey na Campeon. Pandushi cu Driguidek tambe tin fresco horna na cas. Ta wardabo yega pa e saco cu pisca fresco.




Aruba su barista champion 2023 rumbo pa competencia final pa e titulo maximo na Costa Rica
Tin bastante trabou ora ta elabora un bebida na Starbucks y e baristanan di Starbucks sa esaki. Sea ta un espresso, un latte, cappuccino of un Flat White- tur bebida ta wordo traha cu pasion door di baristanan cu tin orguyo pa demostra nan habilidad y di e forma ey eleva e experencia di e cliente y calidad di e producto.

Aruba su representante; Mistika Cork cu a destaca den e mundo di koffie ta cla pa haci su debut den e industria di koffie internacional despues di a gana Starbucks Barista Championship 2023 aki na Aruba.

Mistika ta un barista cu experiencia di 12 aña na Starbucks Renaissance Mall. Pa Mistika koffie ta representa conexion cu su clientenan. E ta un satisfaccion inmenso ora cu un cliente yega su tienda y puntra specialmente p’e y p’e traha nan bebida preferi. Mistika su bebida di Starbucks preferi ta Chai Tea Latte, asina e mes ta conta.

Miles di barista rond di mundo a competi recientemente demostrando asina nan arte, innovacion den bebida y conocemento di koffie. Como e ganadora di Aruba, Mistika como tambe ganadora di Curaçao, Rozalia Franciska lo competi contra baristanan di Latino America & Caribe na e competencia final di ‘LAC Barista Championship’ cu e speransa di gana e titulo di e miho barista di e region.

E competencia lo tuma luga dia 13 pa 16 di november na Hacienda Alsacia, cual ta un finca di koffie na Costa Rica y sede global di agronomia, asina Wanda Broeksema; district manager di Starbucks Aruba & Curacao ta declara.

Barista ta hunga un rol crucial den exito di Starbucks, y e LAC Barista Championship ta ofrece nan un plataforma pa mustra nan talento y pasion pa koffie, asina Tom Ferguson, presidente di Starbucks pa Latinoamerica y e Caribe a splica. “Atrabes di e competencia, compartiendo historia cu otro por medio di koffie cu nan coleganan, nos baristanan ta reforsa e Mision di Starbucks: cu cada copi di koffie, cu cada combersacion, cu cada evento den  comunidad – nos ta crea conexionnan humano.”

Nos ta desea ambos barista hopi exito durante e competencia final na Costa Rica.




DVG cu programa di vacunacion contra Influenza y COVID-19 den bario
Pa proteha e grupo di ciudadanonan na risico den nos comunidad di bira hopi malo, desaroya complicacion of fayece debi na infeccion cu  e virus di Influenza of COVID-19, DVG ta informa cu lo cuminsa ofrece dentro di poco e vacuna anual di Influenza y COVID-19 den bario.

Ciudadnonan cu ta cay bou di grupo di risico cu por pasa vacuna na e bus den e diferente barionan ta:  

Riba e dianan menciona aki bou, DVG lo ta den diferente bario rond Aruba unda cu es cu ta cay bou di grupo di risico aki riba menciona por yega mas facil serca nos pa busca su vacunanan. Ta importante si pa tene na cuenta cu algun persona di e grupo di risico mester un recept di dokter di cas. Durante e bishitanan den bario lo tin e vacuna di Influenza y tambe COVID-19 disponibel.

Pa mas informacion like nos Facebook page Directie Volksgezondheid DVG Aruba, Follow nos riba Instagram directie_volksgezondheid_aruba, subi nos website www.dvg.aw, yama nos na 5224200 of mail nos na [email protected]




AHATA: Hotel ta sigui enfoca riba calidad en bes di cantidad di huesped
ORANJESTAD, Aruba – 13 November:  Aruba Hotel & Tourism Association (AHATA) ta acumula e cifranan di ocupacion y prijs di hotelnan tur luna y CEO di AHATA, Tisa LaSorte, ta anuncia cu na October atrobe e RevPAR a crece pa motibo cu huesped ta pagando prijs mas halto, pero tin menos ocupacion compara cu experiencia historico.

OCTOBER 2023:

JANUARI – OCTOBER 2023:  

PROYECCION:

Proyeccion actual pa ocupacion averahe di hotel pa November ta 78%, December ta 79%, y pa Januari ta 78%. E expectativa pa aña 2024 su ocupacion averahe ta 73%, cual ta representa un reduccion di 13% compara cu e averahe di aña 2019.

TIMESHARE:

Ocupacion na propiedadnan Timeshare tabata 85% na October 2023.

Hotel miembro di AHATA: Amsterdam Manor Beach Resort, Barceló Aruba, Boardwalk Boutique Hotel, Brickell Bay Beach Club, Bucuti & Tara Beach Resort, Courtyard by Marriott, Divi & Tamarijn All-Inclusive, Eagle Aruba Resort, Embassy Suites by Hilton Aruba, Holiday Inn Resort Aruba, Hyatt Regency Aruba, Hyatt Place Aruba Airport, Manchebo Beach Resort, Marriott Aruba & Stellaris Casino, Ocean Z Hotel, Paradera Park, Radisson Blu Aruba, Rehoboth Peaceland Boutique Hotel, Renaissance Wind Creek Aruba Resort, The Ritz-Carlton Aruba, RIU Palace Aruba, RIU Palace Antillas y Talk of the Town Hotel. 

Timeshare miembro di AHATA: Divi Aruba Phoenix, Divi Dutch Village, Divi Village Golf, La Cabana, Marriott Ocean Club, Marriott Surf Club, The Mill Resort.

Vacation rental miembro di AHATA: Aramis Real Estate, Aruba’s Life Vacation Residences, Casiola Aruba, Cobalt Blue Residences, Ford Property Management, Turibana Plaza, Santa Lucia Landhuis, Russo Real Estate.




Gobierno man crusa mientras turista ta cana den aw’i pupu
Diasabra a habri como un dia scur pa turismo. Na waf di Playa, cerca di Paddock, awa sushi preto a bin laira y tabata core tur riba caminda. Un awa stinki cu ta trece cu ne un holor insoportabel. Ramon Garcia ta un embahador di turismo, durante un entrevista cu 24ora.com el a conta cu e kioskonan tin algun tempo ta sufri caba relaciona cu e problema di riolering. 

Mirando cu nan tin tanto tempo ta sufri di e situacion aki, ta parce cu tin cu escala nan accion. Garcia ta di opinion cu: “Wie niet wil horen moet voelen”. E ta sinti cu tin cu simplemente cambia e ruta di e riolering, bora y mand’e lama y djey ta mira con gobierno y DOW lo trece solucion mesora. E situacion aki ta un berguensa pa nos pais. Awo cu high season ta bay cuminsa, ta netamente un crisis con e turistanan cu ta paga hopi placa pa bin nos isla y ta haya nan confronta cu tin cu cana den awa di pupu cu un holor insoportabel.

E situacion no ta algo nobo, nan tin como tres aña cu e problema. For di ora cu DOW a cambia e ruta di tuberia y conect’e riba un solo tubo, cos a cuminsa bay robes. E negoshinan den cercania casi no por biba mas cu e situacion. DOW como “arte de magia” a cambia dos tuberia y conect’e na un solo y e no ta wanta e presion. 

John Boomkamp t’un traha den turismo y ta preocupa pa e situacion. E awa ta keda para riba caya unda e turistanan ta cana. E awa ta bin laira den bar y baño. A tuma contacto cu director di DOW, Marlon Croes na diferente ocasion p’asina informa di e situacion pa wak con por yega na un solucion pero te cu awa ningun contesta. “Het stinkt als een beer”, asina John Boomkamp a termina bisando. 




Banco Central: Rendimento solido di sector turistico ta sigui y a pusha crecemento economico
Banco Central di Aruba (BCA) a publica awe e “State of the Economy” pa e di dos kwartaal di 2023. E publicacion ta contene un sinopsis y analisis di e desaroyonan economico riba nivel nacional y internacional. E aspectonan mas destaca di e publicacion ta presenta aki bou.

Den e di dos kwartaal di 2023, turismo un biaha mas ta e motor principal tras di crecemento economico, aunke a cuminsa duna señalnan inicial di normalisacion pre-pandemico den e di dos kwartaal di 2023. Durante e prome seis lunanan di 2023, mayoria di e indicadornan turistico a realisa un mehoracion compara cu e mesun periodo di 2022 (Tabel 1). E cantidad di bishitante “stayover” a expande cu 15,6 porciento di januari pa juni 2023 compara cu e mesun periodo den e aña anterior. 

Sinembargo, e crecemento fuerte den e prome kwartaal di 2023 (+31,3 porciento compara cu e prome kwartaal di 2022) a nivela den e di dos kwartaal di 2023 (+3,3 porciento compara cu e di dos kwartaal di 2022). Na su turno, e industria hotelero a raporta un grado di ocupacion cu a crece te na 79,3 porciento den e prome seis luna di 2023, compara cu 71,1 porciento durante e mesun periodo di 2022. 

Ademas, e tarifa pa camber a subi significantemente (+15,0 porciento), mientras cu e duracion promedio di estadia a baha di 7,2 anochi pa 7,1 den e prome mita di 2023 compara cu e mesun periodo di 2022. Consecuentemente, entrada pa camber a expande cu 28,2 porciento. Siguiendo e desaroyonan menciona aki riba, entrada turistico a aumenta cu 22,5 porciento den e prome mita di 2023.

Durante e prome dos kwartaal di 2023, mayoria di indicador di consumo a mustra un mehoracion den condicion economico (Grafico 1). Entrada di BBO y BAVP ademas di impuesto riba mercancia a expande debi na mas actividad economico, prijsnan mas halto, y e subida di 1,0 porciento den e tarifa di BBO entrante 1 di januari 2023. Ademas, e cantidad di relacion di empleo registra na SVB a avansa cu 5.1 porciento, indicando un mehoracion den mercado laboral, consistente cu e prestacion nota den e sector turistico. 

Data for di e banconan comercial local ta confirma e crecemento observa den demanda domestico, considerando cu e cantidad di transaccionnan di I-Pago, y e cantidad y balor di fiansa nobo na e consumidor a aumenta compara cu e prome dos kwartaal di 2022.

Durante e periodo di analisis, e indicadornan relata na inversion a sigui refleha un resultado mixto. E indicadornan di credito comercial a mustra un caida, mientras indicadornan di importacion y permiso a crece compara cu e mesun periodo di 2022. Data procedente di e “Business Perception Survey” (BPS) di BCA ta den mesun liña cu e indicadornan di credito, teniendo na cuenta cu nan tampoco a mustra optimismo den inversion. 

Consecuentemente, den e prome dos kwartaal di 2023, e Indice di Inversion a mengua te na 105,0, bahando for di 105,9 registra den e prome dos kwartaal di 2022. Aunke e respondentenan a indica cu e clima actual di inversion a mehora, e proporcion di negoshi cu plan di inversion den e proximo diesdos luna a cay compara cu e mesun periodo di 2022.

Durante e prome mita di 2023, inflacion midi riba un promedio anual a cuminsa disminui despues di a alcansa su punto maximo na april 2023, esta 6.3 porciento. Inflacion midi riba un promedio anual a yega 5,9 porciento na juni 2023. E presion inflacionario pa gran parti a origina di e componente di vivienda (despues di e subida den tarifa pa utilidad den augustus y september 2022), transporte, y cuminda y bebida no alcoholico. Di otro banda, inflacion (“core”) riba un promedio anual – kitando e efecto di cuminda y energia – a alcansa 2,3 porciento na fin di juni 2023, subiendo for di 1,5 porciento na fin di juni 2022.

Pa cu balansa di pago, transaccionnan internacional registra via banconan comercial a ocasiona un salida netto di divisa di Afl. 106,3 miyon durante e prome mita di 2023 (Tabel 2). E cuenta financiero a primordialmente causa e resultado aki, como cu ta observa un salida netto di divisa den e cuenta aki di Afl. 379,6 miyon durante e periodo di analisis. Esaki a wordo causa primordialmente pa un refinanciamento door di sector priva di un debe procedente di exterior riba mercado local. 

E entrada netto di divisa den e cuenta coriente, relata na servicio turistico, no por a mitiga e deficit den e cuenta financiero completamente. Ademas, e cuenta capital a registra un salida netto di divisa mientras cu “articulonan no clasifica” a nota un subida durante e prome dos kwartaal di 2023.

Na fin di juni 2023, e posicion financiero, riba base di cash, di Gobierno di Aruba a mehora basta. A registra un surplus di Afl. 133,2 miyon, compara cu un deficit di Afl. 16,8 miyon un aña prome. Locual a cambia e direccion positivo di finansa publico ta un subida den entrada, cu tabata parcialmente mitiga pa e gastonan mas halto. Ademas, entrada di gobierno a surpasa e nivel registra durante e prome mita di 2019.

Data riba debe di gobierno ta mustra cu esaki a baha te na Afl. 5.633,1 miyon na juni 2023,for di Afl. 5.717,6 miyon den december 2022. E caida aki tabata consecuencia di menos debe internacional y local, mientras cu e debe cu gobierno di Hulanda pa sosten di likides no a cambia, esta Afl. 915.5 miyon compara cu december 2022. Gobierno su debenan a keda riba e nivel pre-pandemico di Afl. 4.318,9 miyon (K4 2019), subrayando e efecto grandi di e pandemia riba e debe gubernamental. 

E combinacion di un crecemento di e Producto Domestico Bruto (PDB) cu reduccion den debe a baha e proporcion entre debe y PDB te na 90,4 porciento na juni 2023, señalando un contraccion di 8,1 punto di porcentahe compara cu December 2022.

E publicacion completo ta disponibel riba BCA su website (https://www.cbaruba.org/document/state-of-the-economy).




RBC Bank ta lansa campaña di fin di aña y cu premio atractivo
Awe branch manager di RBC Bank, Joanaila Geerman, directamente for di Sasaki,  a  informa di un campaña cu a lansa y cu lo core te cu 31 di december awo.

Un campaña no solamente dirigi na clientenan di e instituto financiero sino pa Aruba en general. E campaña ta pa carloan, hipoteca, prestamo personal y cualkier otro tipo di prestamo cu mester. Simplemente yega na un di e filialnan di RBC y yena e formularionan necesario. Pero e premio grandi ta cu TUR siman lo saca un ganado di cinco mil dollar cu lo pone riba cuenta di e cliente. E sorteo aki lo tuma luga durante december.

https://www.facebook.com/24ora/videos/662309826024300

Pa haci cita por yama: 5880101 of 5946330. Si bo deseo ta pa cumpra un auto pa mama of tata, drecha cura, drecha dak, haci un biahe, yuda un famia, etc. Pa cualkier deseo cu bo tin y mester di un suma di placa, por acudi na RBC.

Ora cu ta trata di compra di un auto, djis bini cu e car order, dos of cuater payslip y un identificacion, y firma e formularionan. Pa cualkier prestamo, tin personal adecua cu ta guia tur cliente den e proceso di kico mester busca pa inclui den e dossier di peticion pa prestamo. Si haya tur documento pareu,  e proceso por bay hopi lihe mes.

Nos kier haci tur boso deseonan bira realidad, Joanaila Geerman a bisa. Y corda cu por bay online tambe pa busca tur informacion.




Lotto ta cambia bida: Albertico tin casi 2 miyon florin awe riba su cuenta
Pa 2023 Aruba ta conoce su di tres miyonario cu Lotto, e Loteria di Aruba. Durante dia Albertico a presenta na Lotto p’asina cobra su premio miyonario di 1 miyon 900 mil florin cu tabata bendi na Suemar Lottery II diasabra 11 di november! E number ganado tabata 01-22-24-30-34.

Albertico a conta cu awe el a bay controla su ticket y a inform’e cu su ticket ta uno ganado y no tabata sigur si su persona a gana e jackpot miyonario di Lotto 5. El a keda emociona ora cu a inform’e cu e ta e feliz ganado di 1 miyon 900 mil florin.

Lotto, E Loteria di Aruba tin diferente wega, Catochi, Big 4, 1-OFF, Zodiac, Wega di Number di Korsou di Lotto, Lucky 3, Multi-X, Lotto di Dia, Lotto 5, Mini Mega y cu su Mega Plus, y e diferente weganan di Raspa y Gana y Instacash. Tambe lo por hunga Lotto Online door di bishita: bit.ly/3oIz5K9 pa por registra. Cumprando Lotto bo ta contribui na deporte riba nos isla.

E meta ta pa organisa loteria, cambia bida di su hungadonan y na mes momento inverti den deporte local pa medio di donacionnan na e comision di subsidio.




Cabay blauw a bolbe cay
Tur cos ta mustra cu mester bolbe analisa e camaranan di siguridad den e area di waf crucero. Ta imposibel cu e cabay blauw a bolbe cay su so. Cada biaha cu e cabay cay ta pasobra tin vandalismo envolvi.

Atrobe a mira con diahuebs mainta cu un cantidad di turista moviendo den e area, e cabay ta benta abou. Un of mas hende a comete e acto aki y ta bon pa bay tras di esunnan responsabel.

E cabaynan blauw sea gusta of no nan t’ey y a bira un atraccion pa local y bishitantenan. Nan presencia ta mara na un historia di nos isla cu ta Paardenbaai. E cabaynan aki ta traha pa un artista local. Y ademas e ta parti di tur e potretnan cu ta bay viral via nos turistanan.

E daño cometi ta material pero tambe contra nos zona turistico crucero. Spera por gara esunnan responsabel y expone nan tambe publicamente.




Mas ganado di iphone15 Pro Nobo cu Digicel!
Pabien na George Rodgers ganado #6 y Elizabeth De Cuba ganado #7 di Digicel su Campaña di Biba miho! 

E clientenan aki a hiba cas nan iphone15 Pro nobonobo. Nan number di telefon a sali y asina aki door di a contesta e yamada ganado di Digicel nan ta hiba cas un iphone 15 Pro.

Elizabeth y George ta cliente postpaid unda cu a participa automaticamente pa un di e 15x iphone15 cu Digicel ta repartiendo na su clientenan.






Adopta un mucha pa Pasco: Grup’i studiante di EPI cu proyecto pa finalisa nan estudio
Den cuadro di nan proyecto final pa finalisa nan estudio, un grupo di cuater studiante di Colegio EPI, unit Economia, esta: Joanna Tepedino, Marielle Thiel, Brian Koolman y Valeria Guerrero tin como tarea pa yuda un fundacion na Aruba.

Despues di un evaluacion profundo, a scoge pa yuda Stichting Santa’s Cause Aruba (SCA). Como meta, e grupo di studiante tin cu recauda 4 mil florin p’asina entrega e suma na e stichting, pa cual nan lo haci uzo di e fondo pa haci un grupo di mucha menos afortuna, nan Pasco uno feliz. 

E aña aki Stichting Santa’s Cause Aruba tin un meta di yuda minimo 850 mucha cu regalo di Pasco. Nan ta ricibi e lista di deseo di e mucha y despues di ricibi e fondo, ta cumpra e regalo pa e mucha y di e forma ey haci su Pasco feliz. 

Pa adopta un mucha ta facil, claro por hacie directamente cerca e stichting of pa yuda e grupo di studiante cumpli nan meta por tuma contacto cu nan na +297 5643030/+297 6624004. Pa adopta un mucha tin un costo di AWG 60. E unico manera pa adopta un mucha ta por medio di un transferencia bancario. 

Por haci transferencia na e cuenta: Colegio EPI – 2506662190 – Aruba Bank – Discripcion: SPR donation.

Actividad

Riba 26 di november proximo e grupo di studiante lo ta presenta na Centro di Bario Playa Pabou desde 9.00 am te cu 10:30 am. Si dado caso no logra haci e transferencia, por pasa personalmente y haci bo donacion p’asina yuda nan cumpli nan meta pa yuda Stichting Santa’s Cause Aruba. 

Tocante Stichting Santa’s Cause Aruba

Camille Arends y un team di hoben a funda Stichting Santa’s Cause Aruba (SCA) na aña 2018 cu meta pa haci e mucha cu mas necesidad su Pasco, feliz. Manera indica, tur aña SCA ta yuda 850 mucha cu regalo di Pasco. Nan ta activo no solamente cu e proyecto di Pasco sino e aña aki tambe a yuda cu tas di scol p’e muchanan cu tabatin mas necesidad p’e.

Nan ta traha hunto cu diferente organisacion social na Aruba, pa cual nan tin un miho bista ken realmente ta esunnan cu ta den necesidad. SCA ta consisti di un grupo di boluntario, bou guia di Camile Arends como presidente, Marisol Sanchez-Maldonado como tesorero y Stephany Geerman-Maduro como secretario.




Yama mesora 741-9422: Pasa Missouristraat 13 entre 12pm cu pa 4pm y bay cu bo plato Crioyo
Nos amigonan di Missouristraat 13 ta preparando un dushi plato crioyo awe diasabra. Cabrito stoba riba carbon. Unda cu bo ta yega mesora pa bo busca bo plato di cabrito stoba. Banda di Esso Ville na San Nicolas e holo lo trek bo te na e cas. 

Por yama tambe na 741-9422 pa reserva y yega busca.




Kiwanis Club of Palm Beach orguyoso di evento “Over the Moon”Charity Golf
Diabierna ultimo, Kiwanis Club of Palm Beach tawata anfitrion di su di 2 edicion di “Over the Moon” charity golf na Tierra del Sol. Contribuyentenan a hunga golf y participa den otro actividad bou di luna yen cu e meta pa recauda fondo pa sigui sostene proyectonan di Kiwanis Palm Beach. Pero specialmente e proyectonan emblematico: “StimaMi GuiaMi” y “Child Car Seat”.

E teamnan a subi cancha di golf, pa e asina yama “Tee-Off”, cual tawata planea pa 7:30pm en punto, y asina duna inicio na e competencia. Teamnan di 4 hungado, den formato di e asina yama “4-man scramble” a haya nan balanan estilo “glow in the dark” y nan scorecard p’asina na final por a saca e team ganado.

Chipping, putting, Closest to the hole

Despues di e competencia riba e cancha di golf di Tierra den Sol, e contribuyentenan a topa otro

den patio di e restaurant pa disfruta di un dushi cuminda y algo di bebe.

Aki ta caminda a cuminsa di biaha cu e competencia di “chipping”, “putting” y “closest to the pin”.

Mester menciona cu e parti competitivo aki ta hala hopi atencion bou di e golfistanan, cu e tension y presion necesario.

Un danki ta bay na e patrocinadonan principal “hole sponsors”, cu a haci e anochi uno sumamente exitoso tanto den e aspecto di organisacion, como e aspecto di recaudacion di fondo.

Pa finalisa e anochi a rifa, cu patrocinio di Green Wheels Aruba, un Scooter cu ta 100% Electrico.

No por lubida di duna danki tambe na tur e otro sponsornan y teamnan cu a participa y aporta

na e bon causa aki den forma monetario of den aspectonan operacional y logistica. Bishita e

paginanan di social media di Kiwanis Palm Beach pa haya un impresion completo di tur esnan

cu a haci un contribucion pa haci e evento uno sumamente grandi y exitoso, den cual e meta

final ta pa contribui na e bienestar di nos muchanan di Aruba.

Kiwanis ta para pa muchanan y manera tur actividad di FUNdraising di Kiwanis club of Palm Beach, tur fondo recauda ta bay 100% bek den comunidad. Specialmente nos muchanan cu mester di dje.

E biaha aki, e fondonan recauda lo bai pa sostene “StimaMi GuiaMi”, cu ta un programa den cual e meta principal ta pa reenforsa e relacion entre mayornan y nan yiu(nan).

Alabes den e programa e mayornan ta haya conseho riba tereno di salud den e prome fasenan di desaroyo di e mucha.

E otro parti di e fondonan, lo wordo inverti den e proyecto di “Child Car Seat”, cual proyecto tin e meta pa conscientisa mayornan ariba uzo di “Child Car Seat” pa proteha nos muchanan den trafico.

Pa mas informacion di Kiwanis Club of Palm Beach bishita nos webpage na www.kiwanispalmbeach.com of nos Facebook page na www.facebook.com/kiwanispalmbeach of nos Instagram page www.instagram.com/kiwanispalmbeach




Luc Alofs: No tin solidaridad pa logra “healing” riba tema di sclavitud
Pa por logra healing (sana) riba tereno di sclavitud, e partidonan mester traha hunto pa yega na e punto ey. Awo cada pais, cada organisacion, ta traha separadamente di otro y esey no ta yuda den e proceso pa sana. Esaki ta loke cu e famoso escritor Luc Alofs a trece dilanti den su discurso tene diasabra ultimo.

Diasabra ultimo tabatin un evento grandi na Hulanda pa Arubianonan. Durante e encuentro anual di Genootschap Nederland-Aruba a pone como tema central conmemoracion di e pasado di sclavitud. Kico e ta nifica pa Aruba y con Aruba mes ta mira riba e pasado di sclavitud.

E mensahe di e escritor ta cu “healing” ta manera algo cu ta contradeci su mes. Healing (sana) ta un proceso cu un persona su mes, cu otro pais of otro grupo. Pero e contradiccion ta sinta den e echo con bo por sana mientras cu bo tin dolor.

“Nos a cuminsa cu e proceso di healing door cu a pidi disculpa pero no ta traha hunto. Hopi grupo ta para pa nan mes, traha nan so, y no pa tur hende. E descendientenan di catibo na Aruba y esunnan den exterior no ta traha hunto. Falta solidaridad entre e descendientenan di sclavitud na Aruba pero tambe cu y entre esunnan na Hulanda y Antias. E ta manera tur grupo ta traha, pensa y actua pa nan mes. Healing ta traha riba un relacion.” Luc Alofs a conta.

E ta admiti tambe e forma con cada isla a experencia sclavitud ta diferente. Pero toch ta interesante pa compara cada situacion. Na Aruba por ehempel, e descendientenan di sclavitud a asimila y integra den comunidad. Pero na Saba e gruponan a keda separa y ta haya un grupo di hende color scur y otro di color cla.  P’esey cada isla mester refleha pa mira con pa atende cu su pasado. Pero loke cu tin en comun, ta sclavitud en general. Solamente ta varia con el a wordo asimila y influencia e comunidad.

Sinembargo tur hende mester realisa si unda cu ta sclavitud ta keda sclavitud y cada isla tin e herencia aki.

Alofs casi trinta aña pasa caba a skirbi un buki riba e tema aki. E ta kere e tema di catibo ta algo cu ta bay y bolbe na discusion despues di cierto tempo. E por corda cu aña pasa den cuadro di e tema aki minister Maduro a tuma e iniciativa pa bin cu un programa di conscientisacion. Door di e disculpa pidi door di Hulanda, el a bira tambe como algo cu na Aruba ta reconoce esaki como parti di historia di e isla. “Ta mi speransa cu e tema aki no ta bay mas. Cu lo acept’e como parti di nos historia y no algo pa dos of tres aña so cu ta papia riba dje.”




Ivo Valdes (OPPA):  Sindicato ta sigui drumi rib’e pago di indexering door di Gobierno
OPPA ta haya hopi pregunta tocante e pago di indexering pa e pensionadonan publico, pero e retorica di Gobierno ta cu no tin placa pa paga esaki.

Mientras cu costo di bida ta sigui subi, placa no ta yega pa esunnan cu ta trahando, menos pa e pensionadonan.

Ivo Valdes, Presidente di OPPA a indica cu e no ta compronde dicon tur e sindicatonan ta na soño ainda. Gobierno mester paga e empleadonan publico indexering, pero ta parce cu niun sindicato no ta haciendo nada pa trece cambio den esaki tampoco.

Aparentemente, toch ta parce cu tur hende ta bibando bon.

 Pa mas lesa TREMPAN.




Contamento di storia y presentacion di autor durante Festival di Buki
Biblioteca ta invita tur mucha bishita biblioteca otro siman pa algun actividad special. Pa Festival di Buki pa Mucha tin actividad atardi di dialuna pa diahuebs. Tur atardi tin actividad pa mucha na biblioteca na Playa y San Nicolas. Esaki ta di 3:00 pa 4:00 pm y entrada ta gratis. Lo tin contamento di storia y presentacion di autor di buki pa mucha y tambe ilustrador. Esaki ta un bunita oportunidad pa cera conoci cu buki, biblioteca y autor. Por trece bisiña, ruman, amigo y mas mucha.

ACTIVIDAD 3:00 pm:

SAN NICOLAS

Dialuna 6/11 – Emerita Emerencia/ Misha Spanner

Diamar 7/11 – Esmeralda Tromp-Jacobs

Diaranson 8/11 – Tio Ali / Crisen Schorea

Diahuebs 9/11 – Ruthy Vrieswijk

ORANJESTAD

Dialuna 6/11 – Tio Ali / Crisen Schorea

Diamar 7/11 – Misha Spanner

Diaranson 8/11 – Sheila Werleman

Diahuebs 9/11 – Emerita Emerencia

Biblioteca ta invita tur mucha tambe p’e apertura di su Festival di Buki pa Mucha. Esaki lo tuma luga, diasabra dia 4 di november di 5:00 pa 8:00 pm den Cas di cultura.






Parlamento Hubenil cu nan di dos edicion di competencia di debate y speech
Riba 9 di december proximo lo tuma luga e compentencia di debate y speech organisa pa Parlamento Hubenil. Esaki ta nan di dos edicion di un competencia di debate. E topico pa e aña aki lo ta ‘Green skills and development’. Ya pa 2:30 pm porta lo habri y e evento mes lo tuma luga den e College Zaal di Colegio EPI. Allan Ridderstap ta forma parti di e team di mercadeo di Parlamento Hubenil. Ridderstap a conta cu a scoge e tema aki mirando cu ta den cuadro tambe di e Dia Internacional di Hoben cual a celebr’e riba 12 di augustus ultimo. Ta importante pa papia riba e tema aki. P’asina sa kico tur ta e posibilidadnan di trabou di energia sostenibel pa futuro y con e avansenan ta pa cu desaroyo sostenibel.

Recientemente un ekipo di Parlamento Hubenil a bishita diferente compania y organisacion na Aruba p’asina mira con leu e desaroyo mes ta riba nos isla. A bishita compania manera  Elmar, Ecotech y UNESCO. Durante nan investigacion por a conclui cu Aruba no ta asina avansa riba desaroyo sostenibel manera cu a pensa.

Y ta netamente a organisa e evento aki p’asina ricibi e opinion di e hobennan. Parlamento Hubenil kier sa kico e hobennan ta pensa riba e topico aki. E competencia ta consisti di dos parti, debate y speech. Por lo menos pa e speech cada hoben lo ricibi un total di tres minuut pa vocifera su pensamento. Si dado caso e hoben no ta familiar cu papia dilanti publico, Parlamento Hubenil tin curso nan special p’asina yuda e hoben grandece su abilidadnan pa papia dilanti un publico grandi. Por contact Parlamento Hubenil riba nan plataforma social p’asina por inscribi pa e curso. E evento ta pa hobennan entre 12 pa 24 aña. Tambe ta un tremendo momento p’asina forma di e organisacion aki, esta Parlamento Hubenil. 




WEB ta adverti di antemano: Mañan marduga lo “upgrade” planta di coriente
Diaranson awo, dia 15 di november 2023, entre 4:00 am pa 5:00 am, lo tuma luga na WEB, un cambio necesario den e sistema di control di motornan RECIP nobo, conoci como e RECIP IV. E proceso ta encera un ‘upgrade’ di e sistema automatico di control di e motornan y na final un test riba e planta completo.

E upgrade ta necesario pa por establece comunicacion confiabel entre e sistema di control y su ‘backup.’ Pa continuidad di e sistema di distribucion di coriente, e trabounan lo tuma luga ‘on-line,’ pues cu e suministro di coriente lo ta den funcion mientras cu ta ehecuta e trabounan.

Semper ta keda existi un posibilidad minimo cu por surgi interupcion di coriente mirando e magnitud y riesgonan envolvi cu e trabou. E departamento di produccion, ingeniero di aplicacion di WEB den cooperacion cu partner Wärtsilä, lo tuma tur precaucion y coordina e trabou di tal forma pa evita cualkier incidente of interupcion di coriente.

WEB ta spera di por conta cu comprension di comunidad y di antemano ta ofrece disculpa pa posibel inconveniencia.




A.T.A. ta invita pueblo pa Nomina Bo Limpiesa
Participa y gana un aña di bari residencial gratis!

Cu hopi entusiasmo, Oficina di Turismo (A.T.A.) ta anuncia e proximo iniciativa cu ta forma parti di e campaña di Aruba Limpi. Den un esfuerso pa sigui crea concientisacion y accion, desde awe, A.T.A. ta invita e comunidad pa “Nomina Bo Limpiesa” cu e oportunidad pa gana un aña completo di coleccion di desperdicio di cas cubri pa 2024.

Pa participa na e campaña ta facil.

Durante di e limpiesa, por probecha di haci uzo di e programa di Baki den Bario pa deposita bo sushi.

E campaña di “Nomina Bo Limpiesa” ta un esfuerso colaborativo pa mantene Aruba limpi y cuida nos medio ambiente. Como un isla chikito, nos mester di tur persona pa duna di nan parti pa cuida y preserva e bunitesa di nos isla. Un Aruba limpi, sigur ta un Aruba dushi pa biba y bishita.

E campaña lo conoce un total di 6 ganador, 1 ganador pa cada districto di Aruba. E ganadornan di “Nomina Bo Limpiesa” lo ser anuncia dia 29 di december 2023.  

Pa mas informacion tocante e campaña, por bishita plataforma social; Aruba Limpi y Ban Serio! https://www.facebook.com/banserioaruba




Porfin caminda di Wilhelminastraat a habri
Diabierna atardi a habri ambos Wilhelminastraat y Columbusstraat! Un area vibrante di revitalisacion urbano den centro di Oranjestad, como parti di e proyecto general di revitalisacion di Oranjestad.

Aki ta demostra e trabou avansa na e crusada, ampliando facilidad di accesibilidad y un parkeerplaats espacioso. “E atmosfera ta uno di anticipacion y optimismo, cu sigur lo transforma den oportunidad nobo di prosperidad pa comercio den e area”, segun minister Wever.

Minister Geoffrey Wever kier a gradici tur hende envolvi, incluyendo DOW, Arubaanse Wegenbouw, y especialmente tur comerciante den e area pa nan pasenshi. Alabes e mandatario a ofrece palabra di disculpa un bes mas pa e retrasonan imprevisto, pero a bisa di ta sumamente contento cu tin “light at the end of the tunnel”.

E proyecto aki a conoce varios reto, entre otro, e cantidad di klinkers cu no tabata suficiente y mester a yega otro cargamento yega. Den tur e tempo cu e proyecto ta andando, el a percura pa hopi contratiempo pa e automobilistanan.




Colegio Ora Ubao a clausura Siman di Buki cu actividad hopi creativo
Diabierna siman pasa a finalisa e siman di Kinderboeken Week, of Siman di Buki pa Mucha y nos a bishita Colegio Ora Ubao cu a clausura esaki den un forma totalmente creativo cu e muchanan. Henter e siman nan tabata tin diferente autor cu a bishita e scol pa lesa pa e muchanan, y diabierna a clausura cu un exposicion bunita di cada klas.

Pa motibo cu e tema ta Mi Buki, Mi Cas, a bini cu e grandioso idea pa e muchanan. Cada klas a haya un tema den forma di un pais, y cada Klas mester a traha obra di man di e casnan pa cada pais cu nan a haya asigna. E muchanan mester a pasa rond di e scol despues pa disfruta di e diferente obra di man cu nan a traha. 

“No por keda sin gradici e maestronan cu a duna tur di nan banda pa realisa esaki y sin lubida mayor, mi ta kere nos a lanta e interes pa lesamento den e mucha den nan pasobra nan a bin cu algun obra increibel, hopi bunita,” segun Nanette Vingal-Lacle, cabesante na Colegio Ora Ubao. 

Pa mas lesa TREMPAN.




A hack Pricesmart: Informacion di usuario por ta comprometi
A drenta informacion cu di un manera of otro un of mas persona cu mal intencion lo a comprende informacion sensibel di e clientenan di Pricesmart. P’e motibo aki mes a cuminsa cu un investigacion extensivo pa por yega asina leu di pone man riba e criminalnan.

Door di esaki mes e compania ta trahando cu diferente experto den cibersiguridad pa por acumula dato di e situacion mientrastanto ta traha pa garantisa cu tur informacion di nan clientenan ta keda protegi.

Pa medio di un comunicado, a pone tur nan clientenan na altura di e ‘security breach’ aki, sinembargo toch sigurando nan cu nan ta haciendo tur lo posibel pa sigui proteha nan informacion personal y tambe kico ta nan siguiente paso pa por remedia esaki.

E compania ta sigura su clientenan cu nan lo sigui traha di forma vigilante pa atende cu cualkier problema potencial cu por afecta nan.

Pricesmart ta comprometi pa proteha privacidad di su socionan y ta tumando e medidanan necesario pa preveni cualkier otro incidente den futuro. Unabes cu e investigacion conclui, lo informa tur esunnan concerni riba esaki.

UN PROBLEMA MUNDIAL

Hortamento di identidad y fraude electronico ta tumando luga tur caminda y esey no ta un problema desconoci na Aruba.

Den pasado nos por a corda di un incidente cu a envolvi un banco local y un compania di transporte, caminda a traspasa miles di florin pa un destino Asiatico, cu diferente instancia mester a cay aden.

Tambe nos por a corda algun aña atras, cu hospital na Aruba tambe a sufri den man di hackers cu sigur a pone informacion confidencial medico di nos habitantenan na peliger.

P’esey ta importante pa por sigura tur informacion na un manera codifica p’asina persona cu menos bon intencion por haci doño di esaki.




Automobilista a dal palo di lus y bandona sitio
Algo cu ta casi birando un custumber recientemente riba nos isla, automobilista cu ta causa un accident y ta escohe pa bandona e sitio y no responsabilisa su mes. 

Ta asina cu diasabra mardruga, rond 2:20am, polis a para un Chevrolet color blanco numera A-4902 na altura di rotonde di Mahuma, direccion st. Cruz. E automobilista a dal contra un palo di lus na altura di Linear Park y sigui core.

Daño material na e palo di lus ta minimo, pero ta asina cu esaki ta un acto castigabel pa ley ora di bandona sitio despues di causa accident.

 Ta asina cu a logra tog jega na e automobilista, a haci detencion y transport’e pa warda di polis unda e lo mester presenta dilanti di un sub-fiscal cu lo atende riba su actonan.




Alex Beddo ta roga pa ayudo: Tin hopi tempo ta warda pa drenta cas di anciano
Alex Beddo t’un ciudadano preocupa. E ta biba na Esso Heights A52. For di algun tempo caba el a pidi Sociale Zaken pa yud’e p’asina e por ricibi un otro luga di biba.

Actualmente e ta bibando su so y no ta mucho tempo cu nan a kita un band’i pia for di dje. Su situacion financiero no ta esun di mas miho, pa cual mescos cu hopi, e placa no ta yega. Ta dificil pa e placa yega te fin di luna. E ta pidi sosten di comunidad pa yud’e. Locual ta su peticion mas grandi, ta cu, el a pidi sociale zaken for di algun tempo pa por yud’e pa e bay den un cas di anciano. Pero Beddo tin hopi tempo ta warda y e kier pa ayudo yega cu hopi pura.

Casi e no por move, ta amigonan sa yud’e p’asina pone den rolstoel pa e por bay tuma aire pafo di cas. Pero gran parti di dia e ta pas’e riba cama, mirando cu e falta un banda di pia.

Debi na su situacion financiero, ta haci cu e cuminda no ta yega. E sa fia algun amigo su cushina y asina e ta logra haya un plato pa e por come. Pero cuminda ta locual e falta. E ta pidi comunidad pa yud’e, maske si ta cu algun bleki di cornbeef of cumindanan di bleki cu por wanta. E ta pura pa e por drenta un cas di anciano caminda personanan specialisa por cuid’e.

E ta conta cu anochi e ta sintie fastioso mirando cu si algo pasa ningun hende por yud’e. Y locual ta haci mas alarmante ta cu, e no por laga ningun hende biba cu ne. Si dado caso e haci esaki FCCA lo subi su huur di cas. E placa no ta yega ni pa cuminda, corda pa por paga extra pa huur.




DVG lo cuminsa duna vacuna contra Influenza y COVID-19 n’e pashent inmobil na cas
ARUBA- 02.11.2023. Pa proteha e grupo di risico cu ta encera e ciudadanonan  ‘bedlegerig’ na cas di bira hopi malo, desaroya complicacion y hasta fayece debi na infeccion cu e virus di Influenza of COVID-19, DVG ta bay cuminsa ofrece e vacuna anual di Influenza y tambe e vacuna di COVID-19 cu ta contene e variante mas actual na ‘bedlegerig’ patient (esunnan na cama/inmobil) na cas.

Tur famia cu ta desea pa nan familiar cu ta na cama na cas ricibi e vacuna anual di Influenza y/of COVID-19 por tuma contacto cu DVG na telefon 5224200 pa registra. DVG lo tin un team di enfermeronan cu lo pasa na cas segun cita pa vacuna.

Tur ‘bedlegerig’ pashent cuminsando for di 6 luna, ta bin na remarca pa ricibi e vacuna di Influenza y COVID-19 completamente gratis. Tur locual ta necesario ta un prueba di AZV y un cita cu mester wordo traha na DVG via telefoon 5224200.




Diamars ta habri cu Pargo, Dorao, Cora di Plato y Filet fresco na Campeon
Diamars bo mester come bon. Bin Campeon diamars mainta busca bo pisca fresco. Pisca di plato tin Cora. Na mochi tin Dorao “Mahi Mahi”, filet di Pisca y mochi di Pargo. Tambe e siboyo pica tempera den boter pa sabora cu e pisca tey. Mainta tin dushi pastechi, kroket, hamburger y ham and egg. Si bo gusta pandushi cu driguidek crioyo tambe tin. Pasa 7:30 mainta ora Campeon habri y drecha bo dia cu pisca fresco bo hiba cas.




Mas y mas ganado di nan iphone15 Pro cu Digicel
Un pabien ta bay na Orlaida Orman ganado #2,  Favuer Arnaud ganado #3, y Myron Dirksz ganado #4 cu ta un di e feliz ganado nan di e campaña Biba Miho cu Digicel y a gana nan telefon nobonobo.

Orlaida ta un cliente postpaid cu tin varios aña cu Digicel y Favuer a cumpra su Bundle di 30 dia di Data y Yamada y Myron Dirksz a activa su Prime Ultra Bundle di 7 dia  unda nan number ganado a sali.

Ainda tin 11 iphone15 Pro y abo tambe por ta un ganado. 

Si bo ta un cliente postpaid, automaticamente bo number di telefon ta participa. Si bo ta un cliente di prepaid, activa bo Prime ultra bundle y participa, y si bo No ta un cliente ainda di Digicel, nos ta invita bo join e red faborito di Aruba pa asina tambe participa pa gana un iphone15 Pro cu Digicel.




Simon Waslander: “SVb ta failliet failliet”
Den un pais moderno un systema solido di pensioen ta un di e derechonan mas cardinal den un sociedad. Pa proteha tambe esunnan di menos recurso y e grupo aki tambe di un futuro humano.

Na e momentonan aki na Aruba caba ta tende storianan dramatico di pensionadonan cu mester sigui traha paso nan simplemente no por biba riba e pensioen di SVb.Esaki riba su mes caba ta algo profundamente lamentabel. Pa hasi esaki pio y riba nivel di un tragedia di Opera, por conclui cu Pensioen Fonds sociaal di SVb ta failliet.Un disaster gigantescoE autor ta basa esaki riba conversacionnan anonimo cu ex-ehecutivonan di Centrale Bank van Aruba y simplemente usando e raportahenan di SVb mes.Imagina bo:Bo ta un trahador honesto, sin otro moda di pensioen priva.Bo a soda tur dia y traha duro.Bo a paga bo premie honestamente.Sperando na fin di yega bo edad di pensioen cu finalmente por wak algo bek di esaki.Awo imagina cu bo lo haya un carta bisando. “Sorry e placa no tey”. Cual caba ta un problema profundo cu no tin jaarverslag mas recien.Ta invita pueblo di Aruba y vooral expertonan economico pa studia e documentonan aki y pa puntra preguntanan hopi critico over e echo cu den nan mesun jaarverslag SVb su mes ta admiti cu sin medidanan extremo mane stipula den e landspakket e fondo lo ta bashi bashi pa 2032. Esaki tambe no ta tuma den cuenta cu por bin periodonan dificil economico riba nivel globaal, cual e author a skirbi hopi over di esaki den pasado. Tambe e situacion di salubridad simplemente malo di Aruba su populacion, cual mester tuma na cuenta.

Unda e Check & Balances a keda?

Den un pais democratico ta suppose di tin varios “Checks & Balances”Na prome nivel e advisornan di un ministro.Despues e colega ministronan den un coalicion por atende cu e Minister concerni.Si esaki tampoco no pasa tin parlamento y vooral opocision cu tin como tarea pa pone pueblo na altura di e tragedio aki.En fin si tur esaki faya lo tin otro institutonan cu mester atende cu cosnan aki.Te cu e autor aki sa y na miho di su mesun conocemento ta papia relativamente hopi tiki over e topico aki, bezig ta wak e demension severo di e problema aki.Kibra cultura di miedo

Los di e articulo singular aki, e autor ta sinti cu mester kibra e cultura di miedo na Aruba. Porta tin hende cu kier alerta pueblo of instancianan concerni over varios cos pero simplemente no ta hasi esey paso lo wordo defama, lo wordo boycotia y eventualmenten castiga. Simplemente pa un opinion honesto cu ademas ta basa riba data concreto.E autor ta spera cu e no lo mester sufri cualkier forma di castigo pa atende pueblo na esaki.Tambe por wel di ta cu mi conclusionan no ta cuadra y ta invita un dialogo riba un nivel halto y adecua sin ataca persona individual pa papia over e tampoco aki. Ta spera enberdad pa pueblo di Aruba en general cu mi opinion ta fout.




Automobilista a dal palo di lus y bandona sitio
Algo cu ta casi birando un custumber recientemente riba nos isla, automobilista cu ta causa un accident y ta escohe pa bandona e sitio y no responsabilisa su mes. 

Ta asina cu diasabra mardruga, rond 2:20am, polis a para un Chevrolet color blanco numera A-4902 na altura di rotonde di Mahuma, direccion st. Cruz. E automobilista a dal contra un palo di lus na altura di Linear Park y sigui core.

Daño material na e palo di lus ta minimo, pero ta asina cu esaki ta un acto castigabel pa ley ora di bandona sitio despues di causa accident.

 Ta asina cu a logra tog jega na e automobilista, a haci detencion y transport’e pa warda di polis unda e lo mester presenta dilanti di un sub-fiscal cu lo atende riba su actonan.




Angeline Flemming di Aruba Airport Authority N.V. apunta como miembro di Hunta di Directiva di ACI LAC pa 2023-2024
Oranjestad- Cu masha orguyo, Aruba Airport Authority N.V. (AAA) ta anuncia cu a apunta Angeline Flemming kende ta Director of Health, Safety and Sustainability, como miembro di e Hunta di Directiva di Airports Council International of the Latin America & Caribbean (ACI-LAC) cuminsando desde 1 di januari 2024, pa un periodo di 2 aña.  

Recientemente ACI-LAC tabata anfitrion di e Annual General Assembly, Conference & Exhibition na Miami for di 5 pa 7 di november 2023, en conferencia cu a trece un total di 500 ehecutivo for di rond mundo den e industria di aeropuerto hunto y a atende cu varios tema di discusion cu ta duna forma riba e manera con e industria di aviacion a evoluciona rapidamente.

A funda ACI-LAC na aña 1991, cu e meta di duna sosten na un sistema di aeropuerto sigur, stabiel, eficiente y ambientalmente compatibel. ACI-LAC ta representa e region di Latino America y Caribe di Airports Council International, e unico asociacion profesional mundial di e operadornan di aeropuerto. 

ACI-LAC ta conta cu mas di 87 miembro y ta opera mas di 365 aeropuerto den e region di Latino America y Caribe. ACI-LAC tin un alcance di iniciativa global y regional pa yuda e miembro pa eleva nan standard y promove excelencia profesional den su aeropuertonan miembro y promove e cooperacion entre tur e sectornan den e industria di aviacion y su stakeholders, como tambe gobierno y e organisacionnan nacional y internacional.

“AAA ta extremadamente orguyoso cu e rol importante cu Angeline Flemming lo tin di parti di aeropuerto, pa asina promove ainda mas e biahenan sigur y sostenibel y demas iniciativa importante di aviacion den e region di Latino America y Caribe. Cu e reconocemento den e industria y su experiencia amplio, mi ta sigur cu Angeline lo representa Aruba y e interesnan di e region den e Hunta di Directiva di ACI-LAC”, asina Joost Meijs CEO di AAA a duna di conoce.

Angeline Flemming a expresa su deseo di contribui den e Hunta di Directiva di ACI-LAC, cu ta consisti di diferente lidernan den e industria di aeropuerto cu hopi conocemento y experiencia. “Mi ta mira esaki como un gran oportunidad pa nos isla di tin un bos den e desaroyonan y e iniciativanan regional. Pero tambe pa siña di e otro aeropuertonan den region y atende e temanan di interes mutuo manera conexion, e retonan di forsa laboral, e desaroyonan tecnologico y resilencia climatico. 

E region di LAC a experimenta un crecemento grandi den trafico rond mundo despues di pandemia y esaki a resalta e importancia di eficiencia operacional y di colaboracion. Mi ta sinti mi honra y emociona di forma parti di un composicion historico di e Hunta di Directiva, ya cu 1 di januari 2024, pa prome bes den historia, cinco di e binti lidernan ta hende muhe lider den aviacion, incluyendo e Presidente kende ta Monica Infante, CEO di AERODOM.”

Tocante AUA Airport

Aeropuerto di Aruba ta un di e aeropuertonan mas ocupa den region Caribe cu mas di 22 diferente aerolinea operando pa Aruba contribuyendo na mas cu 2.5 miyon pasahero pa aña y cu buelonan pa 30 diferente destinacion rond di mundo y 45 destinacion non-stop rond mundo. Aeropuerto di Aruba ta sirbi 71% di mercado di Merca y Canada, 17% di Latino America, 7% di Europa y 5% di Caribe Hulandes te cu september 2023. 

Aeropuerto di Aruba ta reconoce cu esaki ta danki na e economia stabiel, clima politico, hospitalidad, populacion diversifica y siguridad general di nos isla. Aeropuerto di Aruba su aspiracion ta pa bira un di e aeropuertonan di mas sostenibel, safe y a prueba di futuro den Latino America &amp; Caribe, brindando un luga di trabou sigur, cu facilidadnan moderno y un servicio excelente na e clientenan cu ta refleha nos hospitalidad, contribuyendo na un futuro prospero pa Aruba. 

Conoce mas di loke ta pasando na Aeropuerto di Aruba door di bishita www.airportaruba.com y connecta cu AUA airport riba Twitter.com/Aruba_Airport, Facebook.com/ArubaAirport, Instagram.com/arubaairport/ y Linkedin.com/ArubaAirport.




Despues di 20 aña: Un dama studiando pa bombero
Dia 1 di november 2023 Cuerpo di Bombero Aruba a start cu un klas di no menos cu 12 hoben, interesa pa bira un bombero. E hobennan aki ta tur entusiasma pa pasa door di e curso special aki, den cual ta enfoca hopi riba condicion fisico pero educando riba e tecnica di paga candela y di rescate di bestia y hende.

Remarcabel ta cu despues di 20 aña, cu un dama ta forma parti di opleiding aki. Esneyda Perez tabata e prome y ultimo hende muhe cu a sigui e curso y a bira un bombero. El a sigui curso na Hulanda y a bin sigui na Aruba. Jacky van Putten tambe a yega di bira bombero, pero como boluntario.

Esey, manera a menciona, ta inusual. Pero e biaha aki a haya peticion di un hende muhe y a acept’e den e proceso di reclutacion. E opleiding riba su mes no ta facil pero mesun duro cu e ta pa un hende homber e ta pa e hende muhe tambe.

Pa Cuerpo di Bombero mes, ta despues di varios aña cu porfin un gobierno ta brinda e posibilidad pa por recluta mas bombero. E ultimo klas tabata na aña 2019. E opleiding pa bira bombero ta varia entre 12 pa 18 luna di tempo. Den caso di bomberonan pa ocupa un funcion den “middenkader”, ta desde 2007 cu no a organisa curso pa nan. Te cu aña pasa na augustus a cuminsa un klas di 18 bombero. E cursonan na Aruba ta sosode online den cooperacion cu Stichting Brandweeropleiding BOGO. E aspectonan local ta haya les na Aruba mes pero e parti teoretico mayoria ta for di Hulanda.

Tocante Cuerpo di Bombero

Cuerpo di Bombero Aruba ta existi desde aña 1976, como un departamento independiente. Prome cu esey e tabata parti di e trabounan di Polis. Awendia e ta conta cu como 140 empleado, di cual e mayoria ta traha activamente den combatimento di candela y trabounan di rescate. E empleadonan ta parti den 3 diferente post, situa na San Nicolas, na Aeropuerto y na Tanki Flip. 

Pa aña nan ta responde na mas o menos 1600 melding, cu ta varia entre combatimento di candela, rescate, yudansa special y trabounan na aeropuerto. Awendia e cuerpo ta bou encargo di un Management Team, cu ex-polis Emiliano Geerman na cabes.




Defensa di Paul Croes a pidi casi 100 testigo
Awe Hof tabatin poni riba agenda un regiezitting un caso di ontneming contra ex-minister Paul Croes. Solamente e tabata pa mira si tin peticion y no a dura mucho largo.

A repasa tur loke cu tin den e dossier di e ontneming y tambe un peticion cu mr. Desiree Croes a haci pa scucha un serie di testigo. Tur ta relaciona cu placa cu sea Paul Croes y su casa a haya regalo durante nan fiesta di casamento of den actividadnan cu nan tabatin di benta di cuminda of snacks.

Procurador General a bisa di a keda sorprendi y no ta haya cu mester scucha testigonan. Tin un sentencia final caba di e suma en cuestion. Y no por bay bek.

Dia 27 di november tin un decision di Hof riba e peticion y kico ta bay pasa cu e caso mes.

Pa relato amplio lesa TREMPAN.




Weekend di pisca: Diasabra tin varios tipo di pisca fresco na Campeon
Diasabra bo mester come bon. Bin Campeon diasabra mainta busca bo pisca fresco. 

Pisca di plato tin Cora. Na mochi tin Dorao “Mahi Mahi”, filet di pisca y mochi di Pargo. 

Tambe e siboyo pica tempera den boter pa sabora cu e pisca tey. Mainta tin dushi pastechi, kroket, hamburger y ham and egg.

 Si bo gusta pandushi cu driguidek crioyo tambe tin. 

Pasa 7:30 mainta ora Campeon habri y drecha bo dia cu pisca fresco bo hiba cas.




Cuenta regresivo pa 2024 na MooMba Beach: Un fiesta riba beach pa recorda
Prepara bo mes pa e Fiesta di Bispo di Aña mas memorabel di aña! Join nos na MooMba Beach dia 31 di december pa disfruta di un anochi inolvidabel di celebracion, musica y puro emocion mientras cu nos ta bisa 2023 ayo y den grand. Nos lo haci tur lo posibel pa bo despedida di 2023 ta uno espectacular.

Champagne, vuurwerk y salud: Brinda pa un comienso nobo c’un kelki di champagne den man ora cu holoshi marca mey anochi. Deleita bo mes cu e magia di vuurwerk deslumbrante cu lo ilumina e shelo nocturno. Esaki ta e momento cu bo no kier perde!

Ritmo pa move e pianan: Baila henter e anochi cu e ritmonan mas cayente selecta pa nos staff di e miho djnan: DJ Green, DJ PTR, DJ Diablo y Brandley Fonseca. Fiesta lo sigui te den marduga y e pista di baile lo ta sperando riba bo!

Pantaya grandi, emocionnan grandi: Capta e momento emocionante di e cuenta regresivo riba nos panatayanan gigante. Forma parti di e emocion mientras cu hunto nos ta duna e aña bonbini. E ta un espectaculo visual cu ta aumenta e emocion di anochi.

Danki na nos sponsornan pa haci e anochi aki extrordinario. Bebida ta sigura y e anochi lo ta uno fabuloso.

E gran final: Mas c’un fiesta e ta e gran final di 2022. Join nos den un anochi inolvidabelo cu lo marca e norma di un aña increibel. Trece bo amigonan, bo energia y bo espirito festivo: Ban marca historia hunto!

Pa mas informacion, bishita www.moombabeach.com




Diana Velasquez: Ban yuda manda Dorita bek Colombia
Diana Velasquez ta un Colombiano y ta traha cu hende adulto mayor. E ta conta cu tin hopi adulto mayor ta pasando den momento hopi dificil. Por a mira hopi adulto mayor cu ta bibando den cas di cuido, pero cu ta nan so, cu no tin famia cu ta bishita nan, bibando un bida hopi dramatico. Y esey ta e caso di Dorita, un señora di 76 aña di edad, Colombiano, pero casa cu Arubiano, ta pasando aden.

Su casa a fayece y e no tin ningun famia na Aruba, si no na Colombia. Pero awo e ta na hospital. Diana ta conta cu Dorita mester di ayudo. Mester saca Dorita for di Hospital, segun Diana. Riba su red social el a publica caba riba Dorita, y cu e ta hopi malo ya pa un luna na hospital.

Mirando cu e mester sali, e no por haci esey pasobra e no tin ningun hende aki. E ta den un estado basta dificil y ta deseando pa pueblo di Aruba y e colonia Colombiano, pone man na curason y yuda. Mester manda Dorita bek Colombia. E tin un famia ey cu ta bisa cu por yuda, pero mester di cumpra pasashi.

Dorita kier a keda Aruba den un cas di cuido, pero e placa cu e ta haya di pensioen, no ta yega. Diana a indica cu cualkier cos por yuda den e situacion aki. Dorita mester sali pa por mand’e Colombia. “Awo ta pa Dorita, mañan ta un di nos,” ta loke Diana a bisa.

Diana ta traha cu adulto mayor y e ta mira varios caso dramatico. Biehes ta hopi dificil, el a comenta. Tambe el a dirigi na su colonia Colombiano y ta pidi pa yuda cu Dorita. E tin un ekipo di cinco persona cu ta yud’e n’e cas pa por yuda manda Dorita cas.

Cualkier cos por yuda pa cumpra e pasashi y manda Dorita. E por haya su pensioen tur luna y cu esey e por come trankil. Importante ta p’e sali for di hospital.

Pa por yuda Dorita por manda cualkier contribucion na Aruba Bank cuenta nr. 5938820190 bao nomber di Diana P. Velasquez Santana. Cualkier cos ta pidi por fabor habri boso curason pa por saca Dorita fo’i hospital pa por mand’e Colombia. Den ekipo por logra hopi. Biehes ta hopi duro, cu of sin yiu. Ta p’esey Diana ta bisa tur hende cu mester prepara si nos tin biehes, pasobra e ta hopi dificil. Por a aprecia cu tur hende cu por a yuda durante e periodo aki.




Joselynne Croes a defende su tesis cu exito na Universidad di Aruba
Diahuebs, dia 2 di november, 2023, na e Facultad di Ley na Universidad di Aruba, Joselynne Stephany Croes a gradua.

El a gradua defendiendo su master tesis titula:

“Compulsory vaccination and the Law: Can these two go hand in hand on Aruba? Research into the possibility of introducing compulsory vaccination on Aruba.”

E miembronan di e comision di examen tabata:

mr. dr. Benedicta Deogratias

mr. Abida Abarkan, LL. M

mr. dr. Jayburtt Dijkhoff

Universidad di Aruba ta felicita Joselynne Stephany Croes cu su logro.




Porfin caminda di Wilhelminastraat a habri
Diabierna atardi a habri ambos Wilhelminastraat y Columbusstraat! Un area vibrante di revitalisacion urbano den centro di Oranjestad, como parti di e proyecto general di revitalisacion di Oranjestad.

Aki ta demostra e trabou avansa na e crusada, ampliando facilidad di accesibilidad y un parkeerplaats espacioso. “E atmosfera ta uno di anticipacion y optimismo, cu sigur lo transforma den oportunidad nobo di prosperidad pa comercio den e area”, segun minister Wever.

Minister Geoffrey Wever kier a gradici tur hende envolvi, incluyendo DOW, Arubaanse Wegenbouw, y especialmente tur comerciante den e area pa nan pasenshi. Alabes e mandatario a ofrece palabra di disculpa un bes mas pa e retrasonan imprevisto, pero a bisa di ta sumamente contento cu tin “light at the end of the tunnel”.

E proyecto aki a conoce varios reto, entre otro, e cantidad di klinkers cu no tabata suficiente y mester a yega otro cargamento yega. Den tur e tempo cu e proyecto ta andando, el a percura pa hopi contratiempo pa e automobilistanan.




Weekend di pisca: Campeon tin Pargo, Dorao, Cora di Plato y Mulato
Weekend bo mester come bon. Bin Campeon diasabra mainta busca bo pisca fresco. Pisca di plato tin Cora. Na mochi tin Dorao “Mahi Mahi”, Mulato y Pargo. Tambe e siboyo pica tempera den boter pa saborea cu e pisca t’ey. 

Mainta tin dushi pastechi, kroket, hamburger y ham and egg. Si bo gusta pandushi cu driguidek crioyo tambe tin. Pasa 7:30 mainta ora Campeon habri y drecha bo dia cu pisca fresco bo hiba cas.




Fundacion Jantje Beton y CEDE Aruba lo construi dos speeltuin
Dia 10 november,  Stichting Jantje Beton y Stichting Centro pa Desaroyo di Aruba (CEDE ARUBA) a firma un Memorandum di Entendimento (MOU) importante na Cas di Cultura.

E evento a wordo atendi pa un grupo grandi di interesado den nos comunidad, entre otro di sector di turismo, hotelero, bancario, diferente compania y tambe fundacionnan local y departamentonan di Gobierno. Tur a demostra di tin un interes grandi pa yega na luga nan mas adecua y sigur cu ta na beneficio di nos muchanan y hobennan na Aruba.

Jantje Beton ta un organisacion experto ariba realisacion di luganan di hunga pa mucha. Desde 2020 nan a expande nan area di trabou pa henter Reino Hulandes. E realisacion di un speeltuin nobo na Boneiro door di Jantje Beton y nan plan pa crea ainda mas luga di hunga na Boneiro, Saba y Sint-Eustatius, awor por bira realidad.

CEDE ARUBA a haci’e posibel pa Jantje Beton por a bin Aruba y haci un investigacion riba (luganan di hunga) speeltuin y nan siguridad aki na Aruba. Desde januari 2023, CEDE ARUBA ta encarga cu e proyecto BARIO UNICO, den colaboracion cu Gobierno di Aruba, Centronan di Bario y un cantidad grandi di organisacion.

E forma con pa mehora facilidadnan pa hunga di mucha ta cuadra perfecto den e plan aki. Dia 9 di november, Jantje Beton a ricibi 1,5 miyon euro for di Nationale Postcode Loterij pa realisa seis speeltuin adicional riba e islanan di Reino Hulandes, incluso dos pa Aruba.

E acuerdo entre Jantje Beton y CEDE ARUBA a wordo acorda entre Stichting Jantje Beton, representa pa e Director-Gerente, Sr. Dave Ensberg-Kleijkers, Stichting Centro pa Desaroyo di Aruba (CEDE ARUBA), representa pa e director, Sr. Daniel B Tecklenborg. E financiamento pa e proyectonan lo sali for di e presupuesto anual di e partidonan y/o lo ser solicita na organisacionnan externo manera NGO, sponsernan comercial y particular, fondonan internacional y programanan di Union Europeo.

E colaboracion aki tin un termino di 3 aña, cual lo ser evalua cada aña y cu oportunidad pa eherce e recomendacionnan den e siguiente aña. Adaptacion den e protocol di colaboracion por wordo haci di mutuo acuerdo entre e partidonan.

E protocol di colaboracion historico aki a bira activo riba 10 november 2023, dilanti diferente stakeholders cu a duna nan conocemento y sugerencianan na e dos entidadnan aki cu a firma e acuerdo. E colaboracion aki ta ilustra e dedicacion y compromiso di tur dos organisacion cu e mesun meta cu ta bienestar di mucha- y hobennan na Aruba y den Reino Hulandes.

Un otro meta cu CEDE ARUBA kier alcansa pa mehoracion den estilo di bida den barionan na ARUBA.




Fundacion Parke Nacional Aruba y partners a tuma accion pa reintroduci Lora na Aruba
Durante un presentacion na partner y stakeholder di naturalesa, den presencia di Su Altesa Real Princesa Beatrix, Fundacion Parke Nacional Aruba (FPNA) a anuncia su plan pa reintroduci e parha extincto “yellow-shouldered” amazon, localmente conoci como e Lora na Aruba como parti di FPNA su “Species Conservation & Reintroduction Program”. 

Trinti-tres (33) Lora, trafica ilegalmente via lama for di e paisnan bisiña, ta poni bou cuido di FPNA, mediante un decreto ministerial como e organisacion legalmente apunta pa conserva e Lora. E esfuerso aki tin como meta pa reintroduci e Lora den e areanan protegi di naturalesa di nos isla, formando un base p’e restauracion di especie cu a extingui y nan funcion ecologico na Aruba. 

E Lora (Amazona barbadensis) ta localmente un especie extermina na Aruba for di aña 1947, pero cu un luga significante den e herencia ecologico y cultural di nos isla. E lora, como especie dominante den e famia di parkiet, tin un funcion ecologico importante, particularmente den distribuimento di simia den nos naturalesa, contribuyendo na engrandecimento di nos flora y fauna cu na nan turno, ta sostene un esencia mas amplio di e bida salvahe. 

E mision di e proyecto di “Reintroduccion y Conservacion di e Lora”, ta pa establece un populacion cu por sostene su mes na un nivel nacional. Populacion di e Lora ta existi den e areanan isola na Boneiro y Corsou, como tambe na algun parti nort di Venezuela y e islananan di Margarita y La Blanquilla. A evalua e Lora pa ta riba e “IUCN Red List of Threatened Species” na aña 2021. Pa Aruba specificamente, e Lora ta protegi pa ley bou Ordenansa di Naturalesa, Articulo 4, y AB 2017 no. 48. 

Menasa Local p’e Lora 

E tipo di parha y parkiet, ta un di e gruponan di parha mas menasa na mundo. Tin hopi menasa p’e poblacionnan di Lora y mayoria di e menasanan aki ta di origen humano (Birdlife International 2017, Silvius 1991). Estudio cientifico ta conclui cu a mira e Lora ultimo biaha na Aruba rond di 1947. Ta conoci cu e extincion di e Lora ta debi na jaagmento ilegal pa bendemento como mascota y matamento di e lora pa motibo cu ta consider’e como un plaga pa agricultura (Voous 1983). Otro menasa local serio t’e especienan invasivo manera, pushi, boa y djaka. 

Pa Aruba, e reintroduccion di e Lora ta necesario pasobra e ta beneficia e ecosistema local y ta mehora biodiversidad. Ademas, e esfuersonan di reintroduccion ta ofrece un oportunidad excelente pa educa e comunidad riba e causanan di extincion y e importancia di conservacion di especie. Demostrando e regreso exitoso di e parhanan cu antes tabata den cautiverio of naci den e condicionnan aki, ta un testimonio di e posibilidadnan di conservacion global di e Lora.

Pa FPNA e meta ta pa crea un poblacion salvahe di Lora cu por sostene su mes na Aruba, p’e futuro generacionnan. P’esey ta esencial pa mitiga e menasanan pa medio di un plan di reintroduccion, accion di conservacion, investigacion, educacion y conscientisacion, envolvimento di comunidad y desaroyo di maneho pa proteha e Lora. 

Durante e ultimo aña, e team di Conservacion di FPNA y su rangernan, cu apoyo di experto local, regional y internacional, a traha incansablemente pa completa exitosamente e stapnan necesario prome cu e reintroduccion di e Lora, mientras tambe ta intensifica esfuersonan p’e conscientisacion y participacion di comunidad di Aruba. FPNA ta dedica pa establece un structura di financiamento duradero pa medio di iniciativanan di adopcion y sponsorship, pa sostene e programa aki. Finalmente, p’e aña 2043, FPNA ta aspira pa mira un poblacion prospero di e Lora riba henter e isla di Aruba.

Fundacion Parke Nacional Aruba ta extende su gratitud na su partnernan local, regional y internacional pa nan apoyo den tur e esfuersonan p’e reintroduccion di e Lora. Ta tuma un comunidad completo pa reintroduci e Lora bek na Aruba y esaki no por a logra sin e apoyo continuo di dr. Ricardo Gorgoza y su team, Veterinaire Dienst Aruba, CITES Authority, Directie Natuur en Milieu, Departamento di Salubridad Publico, Aruba Birdlife Conservation y voluntarionan, Aruba Airport Authority, Vogelpark AviFauna, Echo Bonaire, World Parrot Trust, Ministerio di Salubridad Publico y un danki special na e Minister di Naturalesa di Aruba, Ursell Arends, y su team cu a sa di duna FPNA tur sosten p’e proyecto aki. Acompañando Su Altesa Real, Princesa Beatrix tabata Minister di Naturalesa, Ursell Arends, ken tabatin e honor di presencia e Loranan prome cu nan liberacion cu ta planea pa tuma luga dentro di poco. 

Den preparacion p’e liberacion di e Loranan, FPNA lo inicia un campaña nacional di conscientisacion cu e meta pa stimula conocimento tocante e importancia di parha di Aruba y finalmente transforma e comunidad di Aruba den cuidado di e parahanan aki hunto cu FPNA.




Dello Gomez: Awo impuesto directo ta bay pa paga salario di ambtenaar so
Tin indicacion cu lo bay fia a base di benchmark, segun abogado Dello Gomez. Nos ta fia na dollar y na florin. Ora cu fia na florin, ta geef uit schatkist papier, bonds y e banconan ta cumpra nan pa nan mes y pa nan clientenan.

Pero no por coy e debe na dollar y gewoon bisa cu ta bay fia placa na florin, cu si por hay’e mes riba mercado, pa paga e dollarnan, pasobra e ora a compromete e reservanan di divisa. Ta hincando e situacion unda cu tin debe substancial, y Gomez no tin e magic bullet.

Pero si tin cu haci algo pa por bay deal cu esakinan den un forma sostenibel.

E condicionnan cu Hulanda a pone ta pa hustamente pusha den esey, pa bay den un tipo di reforma, control cu mester tuma luga, unda cu mester percura pa maneha gasto pa bay dilanti. Haciendo e investigacion aki, por a mira e presupuesto cu a publica y por a mira tambe cu si ta papia di impuesto directo, si compar’e cu e gastonan di personal di pais Aruba, e diferencia tabata 20 miyon. Esey ta nifica cu tur loonbelasting, tur inkomstenbelasting cu nos ta paga na Aruba, di baina ta yega pa paga e salario di e personal di gobierno.

Pa mas detaye lesa TREMPAN.




Seminario pa yuda bo sa balor real di bo empresa riba 24 di november na Impact Hub Aruba
Recientemente PKF Aruba a tene un conferencia di prensa den cuadro cu nan prome seminario “What’s Your Company Really Worth?” conhuntamente cu Impact Hub Aruba. Balor di un empresa ta un topico sumamente interesante den seno di “Entrepreneurship” y den mundo empresarial, unda expertonan den e industria financiero ta amplia riba kico realmente ta e balor di un empresa. E seminario a wordo diseña den un formato exclusivo pa asina

brinda participantenan informacionnan mas practico y relevante pa sea un start-up, entrepreneur of pa companianan ya caba estableci.

Oradonan distingui na e evento aki ta inclui e conosido accountants; Sr. Edsel Lopez, Managing Partner di PKF Aruba, conhuntamente cu Herbert van Elferen, Partner na PKF Aruba. Nan lo ta e expertonan cu lo elabora riba e aspectonan crucial cu doñonan di compania, of professionalnan financiero mester aplica pa ehecuta un valuacion di un compania na un manera mas holistico posibel. Sigur dos experto na Aruba cu 60 aña di experencia combina entre nan, y cu ta considera lider den e industria di “Accountancy, Consultancy, Auditing, Corporate Finance y Internal auditing”.

PKF Aruba, ta e prome “Financial Consulting firm” estilo boutique aki na Aruba. PKF ta renombra mundialmente, y PKF Aruba ta prome den Caribe cu a wordo funda na Juli 2023, cu servicionan financiero inovativo pa e mercado di Aruba y Caribe Hulandes.

Un otro topico relevante cu tin un posicion prominente den maneho di un compania, ta “Corporate Sustainability” y den ki manera un “business model” tradicional por transforma pa uno mas sostenibel, creando balor y impacto positivo pa e compania, trahador, economia, sociedad y nos isla. E topico aki lo ta presenta pa Co-founder y General Manager di Impact Hub Aruba, Sra. Mary-Ann Falconi. Impact Hub Aruba, ta forma parti di un organisacion global, cu mas

di 115 Impact Hub rond di mundo, y a wordo funda na Juni 2022. Como un fundacion non-profit, Impact Hub Aruba tin como meta pa sostene y guia entrepreneurship na Aruba y aporta na un economia local mas sostenibel segun unmaneho basa riba principionan di “Sustainable Development Goals”.

E seminario lo tuma lugar dia 24 di November 2023 for di 10:30 AM te cu 12:00 PM na Impact Hub Aruba, situa na Weststraat 2, Harbour House. Ta extende un invitacion na tur entrepreneurs, doñonan di empresa, profesionalnan financiero pa ta parti di e business seminar aki. E seminario aki lo juda bo saca afo e secretonan di valuacion di bo empresa.

Bo ta curioso pa sa tocante e balor real di bo empresa? Bo tin interes pa sa con pa hisa e balor di bo empresa aki na Aruba y kiko por baha e balor di bo empresa? Registra awor riba nos website: https://pkf-aruba.com/events/whats-your-company-really-worth/ of tuma contacto cu Ruthmila Steward na +297 6990990 of via email ruthmila.steward@pkf-

aruba.com. 

Mirando e formato di e seminario ta uno exclusivo, cupo ta limita. Costo di registracion ta USD 70.




Centro di Bario Playa Pabao cu celebracion di Dia di Mucha
Dialuna, dia 20 di november, Centro di Bario Playa Pabaoita celebra Dia di Mucha na Aruba. Riba e dia aki tambe ta celebra Dia International Di Derecho Di Mucha.

Pa e motibo aki directiva di Centro di Bario Playa Pabao ta duna reconocemento na nos muchanan den un solo actividad na Playa Pabao. E actividad aki ta tuma lugar dialuna, dia 20 di november y ta cuminsa pa 3:00pm y lo termina pa 8:00pm. E muchanan tin oportunidad pa hunga den “waterslide”, bula riba trampolin y den Dinojump, hunga den luchtkasteel, monster truck, pinta cara y participa na diferente wega. Tambe e muchanan tin oportunidad pa gana un celular. Entrada ta completamente gratis.

Ta invita e muchanan pa bin cu nan badpak pasobra ta bay tin un “waterslide”. Pa 6:00pm lo cuminsa un ora di locura sigui pa un show “Di Mucha Pa Mucha” cu presentacion di gruponan di baile y solistanan hubenil. E prome 200 mucha lo ricibi un recuerdo di e dia aki. Pues dialuna dia 20 di november ta celebra Dia di Mucha y ban duna nos muchanan reconocemento riba e dia importante aki.

Ban celebra e dia aki manera un famia grandi asisti na e actividad aki cu nos muchanan na Centro di Bario Playa Pabao. Pues mayornan nos ta warda boso y bin compaña bo yiu(nan) na e actividad aki. Lo tin un bar (sin bebida alcoholico) y un cushina cu prijsnan di dia di mucha.

Tambe lo tin un expo cu e tema “E cas di mi soño” cu obranan di man traha dor di alumnonan di Colegio Bon Bini.




Universidad di Aruba a honra ocho studiante como Student Ambassador Award
Universidad di Aruba ta haya importante pa reconoce studiante pa logronan academico y alabes otro cualidadnan manera, esfuerso, gusta yuda, bon actitud, liderazgo, tutoria, y colaboracion cu UA como tambe comunidad di Aruba. E cualidadnan aki ta engrandece confiansa propio, ta duna sentimento di logro, y ta genera respet den un grupo di compañe. Un sentido asina di logro ta stimula mehoransa.

‘Office of Student Affairs’ y ‘Office of International Affairs’ di Universidad di Aruba ta implementa un ceremonia pa reconocemento di studiante. E meta ta pa curasha studiantenan pa desaroya nan habilidadnan personal y profesional door di ta activamente envolvi den comunidad di UA y comunidad di Aruba en general.

Lista di studiantenan Embahador:

·         Joel Rainherc. SISSTEM: Joel Rainherc ta un studiante masha trahado cu un gran interes den sostenibilidad. E ta semper dispuesto pa asisti tur otro studiante y staf di e programa SISSTEM. E ta semper cla pa saca un man pa yuda. Joel ta promove SISSTEM y Universidad di Aruba paden y pafo di universidad manteniendo un bon record academico. E ta un berdadero SISSTEM studiante Embahador.

·         Timothy Fowler (FHTMS): Den palabra di su profesornan; ‘si bo puntra pa e profiel perfecto di studiante, e contesta lo ta indudablemente Timothy Fowler.  E ta berdaderamente interesa, curioso y cu hamber pa siña. E ta compronde cu exito no ta cuestion di tuma chens sino un producto di dedicacion y planificacion cuidadoso. 

E no ta djis acepta informacion na prome bista, e ta haci pregunta, analisa, y e ta busca e nificacion mas profundo di e mundo rond di dje.Den les e ta yuda su compañenan durante discusionnan aportando cu tremendo ehempel y splicacion. Pafo di les semper e ta busca pa yuda ora di ‘Open House’, actividadnan di boluntario y eventonan social. 

Pa loke ta eventonan social, nos ta admira su increibel talento pa duna serenata riba su guitara cu cantica di Kiss y no tin duda cu nos ta gusta su bunita cabey largo. Cu hopi orguyo nos a otorga e Studiante Embahador Reconocimento (Premio Studiante) 2022 – 2023 na nos studiante inteligente, respetuoso, y bondadoso studiante avansa, Timothy Fowler.’

Facultad di Ley su Studiante Embahador 2022 – 2023 ta Abigail Medina: 

Actualmente Abigail Medina ta studiante di tercer aña na Facultad di Ley. For di su prome aña, Abigail a participa activamente den comision di FdR PR como e desaroyado principal, e tabata di gran balor creando contenido y den maneho di e paginanan social di FdR PR. Banda di esey Abigail frecuentemente ta sigui aporta y asisti den organisacion y coordinacion di eventonan. 

Abigail ta un studiante briyante y comprometi tanto cu su compañenan como cu staff. Bo por conta cu semper e ta cumpli. Pa e motibo aki, Facultad di Ley unanimamente a nomin’e pa e Reconocemento como Embahador.

OGM su Studiante Embahador 2022-2023 ta Jennyfer Geerman.

Jennyfer ta un studiante masha activo y dinamico. E ta semper pro-activo y cla pa sostene e programa. Asina cu studiantenan tin un preocupacion, Jennyfer ta drenta den su modo di motivacion y den casonan specifico e ta drenta den su modo di atende cu e situacion pa yuda e studiante. 

Jennyfer ta orguyoso di comparti su biahe riba nivel profesional y personal como studiante OGM cu otro studiante y publico en general. Despues di a asisti na e excursion educacional di OGM na Washington DC na 2019, Jennyfer su wowo a habri pa oportunidadnan nobo. El a dicidi di participa na un intercambio den exterior cu a motiv’e pa sigui cu su master despues di a gradua pa OGM. Universidad di Aruba ta felicita Jennyfer.

Universidad di Aruba ta gradici Jennyfer pa su contribucion y ta spera cu e sigui comparti su entusiasmo pa explora e mundo yen di posibilidad pa medio di oportunidadnan academico.

Social Work & Development su Studiante Embahador ta Shykia Maduro.

Shykia ta un studiante di Social Work & Development masha dinamico, motiva, y determina. A scoge Skykia como Studiante Embahador pa motibo cu semper el a demostra di ta un lider den e grupo, motivando, informando y guiando e studiantenan pa haci e maximo esfuerso den nan estudio.

Banda di esey Shykia tabata e representante di klas di Bachelor 3 y Bachelor 4 y semper a percura pa informa e studiantenan di tur loke ta concerni nan estudio na tempo y efectivamente. Pa añanan Shykia tabatin un prestacion academico increibel, no solamente pa loke ta su gradonan, pero tambe den planificacion, den habilidadnan di maneho y di traha den grupo y a haci un trabou excepcional durante su ultimo pasantia na Directie Voogdijraad. E ta gusta traha cu mucha y famia y e ta e definicion berdadero di un futuro trahado social di curason.

FEF su Studiante Embahador ta Jurrien Henriquez.

Jurrien a duna ehempel positivo na su compañenan di estudio, demostrando cualidadnan manera disciplina, dedicacion y etica di trabou fuerte. Otro studiante ta admira y aprecia su comportacion. Su disponibilidad pa yuda otro y di ofrece yudansa pa loke ta material di estudio ta refleha un compromiso sincero pa sostene su compañenan durante nan estudio. Jurrien a yuda tambe UA cu su actividadnan riba medionan social. Como representante di su klas, e ta representa e preocupacionnan y interesnan di su compañenan, demostrando cu e ta merece pa tanto su compañenan como facultad confie y respet’e. 

Despues di a logra su propedeuse y a surpasa algun reto personal, el a demostra resiliencia y determinacion. El a demostra esaki durante su participacion na e tayernan di desaroyo personal y profesional reflehando su compromiso pa auto-desaroyo. Recientemente Jurrien a acepta e reto nobo di asistente di studiante pa e facultad. 

Facultad di FEF ta sumamente contento di tin Jurrien abordo y ta premira un aña di traha hunto fructifero. Jurrien ta un adkisicion pa UA y e comunidad di studiante. UA ta desea Jurrien exito cu e bunita trabou y ta felicit’e cu su reconocimento como Studiante Embahador.

Reynier Faro ( Office of Internatioal Affairs) 

Reynier ta un hoben ambicioso cu un toke suave pero di caracter fuerte. E ta tambe masha servicial. Asina el a ofrece su mes como boluntario na e departamento di Asuntonan di Exterior y na actividadnan di Open House. Inspira pa e experiencia y guia di Darlene Alias, el a dicidi di pasa un semester den exterior na Grecia. Despues di su pasantia Reynier a regresa Universidad cu habilidadnan nobo y experiencia, asina el a wordo contrata pa traha den oficina di Students Affairs & Marketing. Reynier a sobresali den su papel y ta awo un adkisicion pa e grupo. 

Reynier ta un ehempel perfecto di loke ta nifica pa ta un Studiante Embahador. E ta pasiona cu universidad, ta semper dispuesto pa yuda otro, y ta un ehempel positivo pa su compañenan. 

Amanda Britten (Office of Student Affairs & Library)

Amanda ta un berdadero hoben cu ta inspira. E ta un studiante cu semper ta contento y ta cla pa yuda otro, y su creatividad ta sin limite. A pesar di a enfrenta algun reto Amanda no a entrega nunca y semper e ta cla pa haci un esfuerso extra.

Actualmente Amanda ta den exterior riba un pasantia boluntario, compartiendo amor y cuidando otro hende. Esaki ta solamente un ehempel di su hopi actonan desinteresa, amabilidad y compasion.

Amanda ta un inspiracion pa tur hende na universidad. E ta demostra cu ta posibel surpasa cualkier obstaculo y logra nos metanan, no obstante nos retonan. E ta siña nos tambe e importancia di duna bek na nos comunidad y haci un diferencia den bida di otro.

Banda di e studiantenan, dos organisacion estudiantil a ricibi un premio tambe, cual tabata Aruba Leo Delta Club. Nuctua, Circle K International club (Kiwanis) y e UA Sport Team.

Prome cu finalisa e anochi, Mr. Martin Hersz y docente di musica Jaderick Croes  a dedica e “brand story” di Universidad: “With the University of Aruba, #UAchieve” den un forma espectacular.

Finalmente, masha pabien na tur studiantenan y danki na e comision organisado di Student Ambassador Awards. Danki di curason na tur nos sponsornan, entre otro: SETAR Aruba, Aruba Bank y WEB Aruba N.V.




Proyecto di Erasmus+: Tres maestro ta bay Islandia pa haya mas conocemento dunamento di les
Algun maestro ta scogi pa nan forma parti di e proyecto di Erasmus+. E maestronan aki ta haya oportunidad pa bishita un pais na Europa, unda nan ta haya oportunidad di haya mas conocemento den dunamento di les y mira si nan por aplica esey aki.

Gabriel Vrolijk, maestro di Sint Dominicus College, a indica cu tin e proyecto di Erasmus+ y SKOA ta manda algun maestro afo pa asina nan por haya mas conocemento pa por aplic’e aki na Aruba. Vrolijk hunto cu su team ta bay Islandia y ta bay busca e informacionnan cu por uza y comparti cu otro maestro aki na Aruba.

Nan ta bay pa dos siman, di cual un dia ta pa pasa na Hulanda y e resto di dianan na Islandia. Aki nan ta bay haya diferente curso cu por yuda nan pa haci uzo den klas a base di project base learner cu ta cay bou di STEAM. Nan ta haci tur cos cu ciencia, cu ingenieria, matematica, cu arte, tecnologia. Loke e maestronan aki siña di esey, nan lo comparti esey den klas. E grupo ta consisti di tres maestro cu ta Jeanine Maduro, Gabriel Vrolijk y Anna Geerman Jansen.

Pa mas lesa TREMPAN.COM.




Diahuebs tin Djampou y varios otro tipo di pisca fresco na Campeon
Diahuebs bo mester come bon. Bin Campeon diahuebs mainta busca bo pisca fresco. Pisca di plato tin Cora. Na mochi tin Djampou, Dorao “Mahi Mahi”, filet di Brazie y mochi di Pargo. Tambe e siboyo pica tempera den boter pa sabora cu e pisca tey. Mainta tin dushi pastechi, kroket, hamburger y ham and egg. Si bo gusta pandushi cu driguidek crioyo tambe tin. Pasa 7:30 mainta ora Campeon habri y drecha bo dia cu pisca fresco bo hiba cas.




A bendiciona e tres trucknan nobo di Brandweer
Recientemente Pader Jairo Maduro a pasa bendiciona e tres trucknan nobo di Cuerpo di Bombero Aruba. Tabata un momento masha special pa e bomberonan, cu pa hopi aña mester a haci ‘milager’ pa tene e trucknan bieu den uzo. E acto simbolico aki, cu un tinte religioso Catolico, ta pa pidi nos bon Dios pa cuida e bomberonan den ehecucion di nan trabou di tur dia.

Ta algun dia pasa cu e trucknan nobo a yega Aruba. Nan di marca Rosenbauer, e compania mas grandi cu ta traha truck di brandweer na mundo cu tin por lo menos 14 fabrica den diferente pais. Gobierno di Aruba a cumpra dos autospuit di mil galon y un tanker di 3 mil galon, cu hunto a costa un total di 7 miyon florin. Ainda falta un ladderwagen cu mester ordo ainda. A cumpra e trucknan via North American Supply Aruba (NASA).




Cera acuerdo ta beneficioso pa WEB: No mester warda pa piesa bin di exterior
Cu e acuerdo cera entre WEB N.V. y Acceleron, unda awo e trahadonan di e compania estatal por drecha e piesanan aki na Aruba tin su beneficio. E trahadonan por sigui desaroya nan conocemento, pero tambe mas lihe por atende c’un problema.

Eric Henriquez, presidente di sindicato SIWA, a expresa e parti mas importante no ta solamente p’e trahadonan si no pa Aruba den su totalidad. Nan ta traha pa haya un garantia unda por duna servicio n’e motornan cu tin. Semper nan tin cu manda piesa afo pa mantencion, pero awo tin e den cas unda nan mes por haci e servicionan.

E sindicalista a sigui indica cu awo nan por responde hopi mas lihe riba e fayonan. Esaki ta duna nan e stapnan pa ta mas sigur duna coriente y awa n’e pueblo di Aruba.

Sindicato SIWA ta contento cu e movecion aki di WEB. Ta bay tin trahado di WEB mes, kende antes tabata bay afo, awo lo siña parti di esaki. E trahadonan mes por duna e servicio. Tur esaki ta hisa nan conocemento, ta haci e parti hopi mas accesibel p’e trahadonan mes. Tambe pa nan sigui desaroya nan mes den futuro den e empresa di Aruba.




Lo presenta di proyecto di investigacion riba impacto social di COVID-19
Na maart 2021 Universidad di Aruba, den colaboracion cu e Instituto di Investigacion y Salud Biomedico di Corsou y e universidadnan di Corsou, Sint Maarten y Utrecht, a inicia un proyecto di investigacion pa studia e impacto di e pandemia di Covid-19 riba e calidad di bida y e derechonan humano di e famianan vulnerabel na Aruba, Corsou y Sint Maarten. 

E virus di Covid-19 tabata un di e crisisnan sanitario mas catastrofico di ultimo tempo. E virus no solamente a afecta e economia, sistema di salud y structura social mundial, pero e sistemanan di salud y structura social di Aruba tambe a trastorna. 

Durante e proyecto di investigacion multidisciplinario aki, e grupo di investigacion a studia e impacto social di e pandemia riba e famianan vulnerabel y di ingreso abao na Aruba, Corsou y Sint Maarten (e islanan CAS), dunando atencion specialmente n’e hende muher, adulto mayor y migrantenan indocumenta. 

Dentro di e estudio aki, e investigadonan a uza un enfoke basa riba derecho humano pa studia cual t’e efectonan di e acuerdonan entre Hulanda y e islanan CAS riba e derechonan humano den Reino Hulandes. 

Ademas e investigadonan a studia experiencia di e famianan vulnerabel y cual recurso e famianan a uza pa forma resiliencia social.

Na Aruba a logra tene en total 27 entrevista cu e participantenan. Di e 27 entrevistanan, 6 a  ehecuta cu organisacionnan local HIAS, Cruz Cora Aruba y 2 grupo di enfoke a organisa hunto cu e interesadonan di gobierno y sociedad civil. Tambe a traha tres video cortico pa por captura y compronde e experiencianan di un trahado comunitario, un dunado di cuido y un educador. 

Por ultimo a haci un revision di literatura riba e reaccion di e paisnan y e efectonan di e reaccionnan aki riba e normanan y proteccion legal di derecho humano.  

Na Universidad di Aruba, riba diamars dia 21 di november di 9.00 am te 1.00 pm, e grupo di investigacion lo presenta e resultado di e examen y nan recomendacionnan pa gobierno y e organisacionnan local riba con pa responde n’e crisisnan den futuro. E interesadonan relevante lo ta presente y lo haya e oportunidad pa reaciona riba e recomendacionnan y duna nan aporte. Entrada ta gratis.




Diego de Cuba: ‘Hues a comete un eror bastante grandi’
Diego de Cuba, lider di sindicato STA ta bisa cu berdaderamente e sentencia cu el a haya pa hues pa loke tabata e caso entama contra AAA pa retiro di dos empleado di siguridad, no a cay na fabor di STA.  De Cuba ta declara cu hues a comete un eror bastante grandi. 

De Cuba ta haya cu hues a drumi den scochi di AAA, sin tene cuenta cu nada di loke e abogado a trece pa dilanti. E sindicalista ta expresa cu e ta compronde eror di hues pasobra e tambe ta humano. Pero p’esey awor mester bay over pa coregi esaki den un bodem procedure. Pasobra esaki ta e dolor cu e clase trahado ta sinta cu ne segun STA. Pasobra ta hopi hende tin rason pero no tin e forsa economico pa bay corte.

“Perde un bataya no ta nifica perde e guera,” de Cuba ta expresa, agregando cu e procedura lo bay bodem pasobra ta haya e sentencia aki completamente for di sla. Mester analisa kico a pasa na AAA, kico nan a bin cu ne den corte, asina manipulando hues y contracto colectivo. E sindicalista ta bisa cu nan ta manipuladonan grandi cu a bay completamente contra e contracto colectivo. 

Cu e sentencia aki segun de Cuba, AAA tin e caminda habri pa kita ken cu nan kier for di trabao, compila fout chikito cu bo a comete den pasado, warda bo comete un eror y ta bula bo cabes. Hues despues ta bay den nan fabor. Esey no por, pasobra ora un hende comete un infraccion, mester adresa y coregi esaki.

“No cu bo ta keda stapel nan, pa despues na ultimo momento kita bo for di trabao.”Pa mas lesa TREMPAN.




Prepara pa un inolvidabel celebracion di Thanksgiving na Kokoa Restaurant & Bar
Thanksgiving ta ey mes y no tin un miho luga pa celebra e festividad tan aprecia aki cu na Kokoa Restaurant & Bar. Mientras cu e temporada di gratitud ta acerca, e invitacion a uni na nos pa un fiesta di Thanksgiving como ningun otro. Na Kokoa, nos ta kere cu Thanksgiving ta trata di crea recuerdo duradero cu amigo y famia mientras ta disfruta di un dushi bankete tradicional.

E Thanksgiving aki, Kokoa Restaurant & Bar ta orguyoso di presenta un increibel buffet di cena cu lo satisface tur su antohonan Navideño. For di e calacuna apetitoso y dushi reyeno te n’e bolonan dushi, nos buffet lo tin tur cos cubri. Cu un gran variedad di dushi plato pa scoge, lo bo por saboria cada momento di e dia aki tan special sin preocupa di cushina ni haci limpi.

Pero esey no ta tur cos. Pa tur fanatico di futbol, nos tin un regalo special Tin di compronde cu Thanksgiving y e partidonan di NFL ta bay man den man, asina cu nos ta bay instala television adicional den e restaurant. Lo bo no mester perde ni un minuut di e partidonan emocionante mientras cu bo ta disfruta di bo cena di Thanksgiving.

Aki bo tin un adelanto di nos menu di e buffet di Thanksgiving:

SOPI

– Sopi di wortel y ginger

– Sopi di pampuna

SALADA/APPETIZER

– Salada di batata

– Salada di pasta

– Salada di keshi di cabrito cu noot y honing

– Bonchi berde

– Crema di maishi

– Brussel Sprouts cu Parmesan

– Asperges lora den bacon

– Brocoli hasa

PRINCIPAL

– Ham hasa cu cranberry sauce

– Mero cajun cu saus di peterselie y lamunchi

– Pecho di calacuna cu saus

– Salmou horna cu Herb Dressing

– Tenderloin di carne cu saus di mushroom

DESSERT

– Apple pie

– Caramel y waffle mousse

– Cheesecake

– Pecan Pie

Bin celebra Thanksgiving cu nos na Kokoa Restaurant & Bar, unda cu e bon cuminda y futbol ta bay man den man. Crea recuerdo inolvidabel cu su sernan keri y disfruta e sabornan di temporada.

Haci bo reservacion awo na www.kokoaaruba.com pa sigura bo luga den e extraordinario celebracion di Thanksgiving. Nos ta deseando pa duna abo y bo famia e bonbini na Kokoa y comparti e spirito di gratitud y union riba e Thanksgiving aki.




Yama 5937444: Diadomingo haya bo Filet, Pisca Pargo, Mulato y Dorao te na bo cas
Diadomingo ta un dia perfecto pa hasa poco pisca fresco na bo cas. Pesey mes yama mesora 5937444. 

E van lo yega cerca bo cu filet, mochi di Pargo of mochi di Dorao. Tambe tin pisca cora di plato. Yama entre 7:30 am te cu 2 pm pa e pisca yega na bo cas. E prijs ta 24 florin pa kilo y delivery ta inclui den e prijs.




Trahadonan di WEB ta disgusta: Corte ta tardando riba un sentencia
Diamars ultimo, Corte Comun di Caribe Hulandes, pa di tantisimo biaha a pone riba e rol di Corte e anuncio cu lo duna uitspraak di e vonnis di e caso den Hoger Beroep cu “Vereniging van Werknemers met een Individuele Arbeidsovereenkomst in dienst van de Water- en Energiebedrijf Aruba (W.E.B.) N.V.” (VWI) a entama mustrando asina nan desacuerdo pa cu e uitspraak di e Kort Geding (nr. AUA202100225) riba 10 di maart 2021 y dicta door di hues mr. J. M. J. Keltjens.

Un biaha mas Corte Comun a dicidi di pospone e uitspraak di e caso den Hoger Beroep (nr. AUA202100053KG) te cu un proximo aviso. Dia 30 di mei 2023 a sali den diferente medionan di comunicacion un declaracion di mr. Mauritz de Kort, presidente di Corte Comun di Caribe Hulandes, bisando “Ora cu e caso a wordo traspasa di Aruba pa bay pa e combinacion di apelacion, esta e tres huesnan na Corsou, e traspaso no a bay bon, pues nos a perde e caso for di bista.” Di fin di mei 2023 pa fin di october 2023 ta cinco luna; VWI ta puntra su mes si ainda e caso aki ta ‘perdi for di bista’?

Riba 5 di juni 2023 VWI a manda un carta pa hues mr. de Kort puntrando kico precies a bay robes cu e traspaso di nos caso di Hoger Beroep y puntrando tambe kico ta e ‘stand van zaken’ awor cu a ‘haya bista bek’ riba VWI su caso den Hoger Beroep. Riba 5 di juli 2023 VWI a haya manera contesta di Corte Comun un carta masha cortico mes y bisando practicamente nada.VWI ta keda para ariba cu husticia no a wordo sirbi cu e uitspraak cu mr. Keltjens a duna pa cu e Kort Geding cu VWI a entama contra WEB pa cu e inkorting ilicito di 12.6% di salario na aña 2021.

Tur hende cu conocimiento di ley cu VWI a consulta, a bisa VWI practicamente e mes un cos: e uitspraak di mr. Keltjens di dia 10 di maart 2021 ta ‘kort door de bocht’ y no ta conforme ley.

Corte Comun a pospone e uitspraak di e vonnis di e Hoger Beroep entama pa VWI mas cu cinco biaha caba. Ya ta dos aña y shete luna cu VWI ta en espera di un uitspraak pa cu e Hoger Beroep aki. Ta kico ta pasando? Mr. J. M. J. Keltjens su uitspraak di dia 10 di maart 2021 ta corecto of no ta corecto? E uitspraak ta conforme ley of no ta conforme ley? VWI kier claridad riba esaki pa por delinea kico VWI su siguiente paso lo ta. Corte Comun no por sigui rek e uitspraak aki mescos cu un cakiña.

Ta bisto cu e caso di Hoger Beroep aki no ta facil y cu sigur ta na su luga pa e tres huesnan di Corte Comun tuma nan tempo pa trece un dictum husto y conforme ley. Pero dos aña y shete luna ta, den VWI su opinion, di berdad ‘a very very long stretch’.

VWI ta keda optimista cu husticia lo prevalece y cu e uitspraak di e Hoger Beroep lo ta den VWI su fabor. No por ta asina cu un compania estatal ta bin hinca man ad hoc den saco di su trahadonan (bou orden di gobierno) cu e pretexto di ta actua conforme di ‘algemeen belang’ pa cu e pandemia. Aruba tin leynan y articulo di leynan cu ta diseña specificamente pa atende cu situacionnan di calamidad cu ta di interes general (Staatsregeling van Aruba y tambe e Calamiteitsverordening). Pero Gobierno di Aruba a dicidi di haci y deshaci manera cu nan ta haya ta bon, sin tene cuenta cu ley y bou di e pretexto (pa no bisa e ‘mentira’) cu ta Hulanda ta impone e inkorting di 12.6% aki (zowel Knops y van Huffelen a desmenti publicamente cu Hulanda a ‘impone’ e inkorting di 12.6% aki).

VWI ta keda optimista, pero e tardamento largo aki y e biramento rond di Corte Comun pa duna un uitspraak, no ta mustra bon y no ta contribui positivamente na fortalese e confiansa den nos sistema hudicial.




Aquarius Restaurant na Renaissance Wind Creek Aruba Resort ta presenta diferente opcion nobo durante lunch
Aquarius Restaurant, localisa na Renaissance Wind Creek Aruba Resort, ta presenta un experencia nobo, apetitoso y diferente durante e oranan di lunch. Cuminsando for di luna di November, nos ta invita bo pa explora un variedad di ‘action station’ cual lo cambia tur dia, cada un ofreciendo un aventura culinario durante oranan di lunch.

“Nos ta reconoce cu diversidad ta duna sabor na bida,” y pa es motibo, nos a seleciona un gran variedad di ‘action station’ pa satisface tur gusto, asina Executive Chef Sebastian Cechet a splica. Aquarius awor ta consisti di 7 diferente ‘action station’ cu lo cambia tur dia, garantisando nos clientenan un experencia diferente tur dia di siman.

Lo por disfruta di e siguiente opcionnan di buffet:

Pizza Station

Lo por crea bo pizza preferi na nos pizza station; Escoge entre Margherita, 4 Formaggi, mushroom cream, of pepperoni, prepara e ora ey dilanti bo den nos pizza oven.

Shawarma Station

Crea bo propio obra maestra di Shawarma cu nos pan di pita y top esaki up sea cu hummus, Tzatziki, tomati, concomber, saus di garlic, y un seleccion di saus pica.

Wok Station

Satisface bo antoho pa sabor Asiatico cu nos Wok station. Personalisa bo plato cu galiña, carni, berdura, y un variedad di saus.

Tacos al Pastor Station

Disfruta di e sabor Mexicano cu nos ‘Tacos al Pastor Station’. Scoge bo tortilla yena cu saus berde, guacamole, sour cream, keshi na gusto y grilled pineapple.

Pasta Station

Pa e amantenan di pasta por scoge entre gnocchi, ravioli, tortellini, penne, of spaghetti, sirbi cu un seleccion di saus manera saus cora, bolognese, truffle of saus blanco.

Crêpes Station

Crea bo delicioso creacion na nos Crêpes station. Scoge entre e opcionnan manera Truffle cream, mushrooms, chicken parmesan den saus blanco, braised beef y bearnaise, flambee banana cu Nutella, top esaki up cu sprinkles, ‘poeder suiker’, fruta of chuculati na gusto.

Sushi Bar

Experencia e arte di nos sushi chef cu un variacion di sushi fresco y delicioso.

Aquarius Restaurant ta balora bo lealtad, no lubida di uza of puntra pa nos ‘Loyalty Program card.’ Despues di disfruta di 8 lunch, lo bo ricibi e di 9 lunch completamente gratis. Ta nos forma di expresa nos gratitud na nos clientenan, alabes di esaki, tur local ta ricibi un 15% di descuento riba e cuenta final.

Cera conoci cu nos ‘action station’ nobo na Aquarius na Renaissance Wind Creek Aruba Resort durante e oranan di lunch, for di 12:00 pm pa 3:30 pm, Pa reservacion of cualkier pregunta, por tuma contacto na 5236156, e-mail nos na [email protected] of bishita nos riba facebook; AquariusRestaurantAruba.




Pa e palabra “mort’i hamber” directiva di Sindicato di Polis a cay!
Na december proximo e directiva lo a cumpli dos aña na mando, pero un diferencia di opinion interno a causa cu un miembro a tuma retiro. Esey tin como consecuencia cu henter e directiva a bira demisionario y no ta keda nada otro cu yama eleccion nobo, cu lo tuma luga dia 16 di februari 2024. 

Statuto ta bisa cu e directiva di Sindicato di Polis Aruba (SPA) por consisti di 7 of 9 miembro pero nunca menos di cinco. Na momento cu a instala e directiva actual nan tabata shete, pero den algo mas di un aña, dos miembro a dicidi di tuma nan retiro for di directiva. Consecuentemente a keda cu un directiva limita na miembro, cu a haci e trahamento dificil y fragiel. Un hende mas cay afo, ta nifica cu e directiva ta cay! Y esey a sosode diabierna atardi tambe, despues di un reunion exitoso di e altocomisario hunto cu e miembronan na Club POVA. 

No tabatin ningun problema durante e reunion. “Al contrario, e reunion a bay hopi bon”, asina Rodney Solognier, e presidente demisionario di SPA, a sigura na nos. El a admiti cu ta un asunto di algun dia caba andando cu a desemboca den retiro di e vice-presidente Rolando Maduro. 

Mester menciona cu ultimo tempo e sindicato ta rondona di reto. E ultimo presidente prome cu Solgnier, esta Jose “Chubato” Dirksz, tambe a tuma retiro memey di su periodo. E directiva ta sinti cu hopi biaha no ta conta cu sosten di miembronan ora di yama reunion pa tuma decision. Pero critica si e directiva ta haya su mes confronta cu ne constantemente, haciendo e funcion uno mal gradici pa e polisnan mes. 

E ultimo reto tin di haber cu integridad den seno di directiva di e sindicato. Parce cu tin un areglo cu diahuebs y diabierna ta considera “SPA-dag” pa cual e directiva ta haya “liber” di nan trabou policial pa por atende asuntonan sindical. Nan ta sinta na nan oficina pa atende cu retonan di nan miembronan. Pero, ta aki mes e problema ta sinta. Algun miembro di e directiva ta haci mal uzo di e areglo aki y ta opta pa traha toch riba diahuebs y diabierna y marc’e como “overtime” pasobra ta nan dia di traha den sindicato. Pero como polis y siendo cu ta pagando caba pa e dianan ey, tin hende ta cuestiona si e cobransa “extra” aki ta legal y tambe si e ta integro! 

Ta teme cu lo cobra tur e placa bek

Rolando Maduro, vice-presidente di SPA ta un di e miembronan di directiva cu a cuestiona e practica dudoso aki. A splica e polisnan envolvi cu tardi of trempan e asunto aki lo bira un problema y cu CAD lo investiga y probablemente DRH lo instrui Departamento di Finansa di Gobierno di Aruba pa cobra tur e placa cu a skirbi inhustamente na overtime. Claro cu esunnan envolvi no a keda contento y e relacion interno den e tiki miembronan cu a resta a bay atras. 

Recientemente tabatin un dia special, den cual cada districto a tene un dia di recreo pa e polisnan cu ta traha tur dia cu otro, por conoce otro miho. Tabata riba un dia asina cu diripiente a presenta un scarsedad y e superiornan di Rolando Maduro a pidie traha toch, aunke tabata riba un dia cu normalmente e lo mester a traha pa SPA. El a haci esey pa trabou por sigui normal. Su coleganan den SPA a imagina cu e lo a cobr’e na overtime, saliendo for di e punto di bista cu tur ta hacie asina semper. Mesora esunnan envolvi den cobramento di overtime a bay reclama Maduro dicon e si ta hacie. A hasta catalog’e como un “mort’i hamber” pa chica placa di overtime di gobierno. Y como cu e presidente no a intermedia y corigi e miembronan di directiva cu a insult’e, el a dicidi di entrega su retiro for di e directiva di SPA. El a sigura di NO a cobra overtime na ningun momento!

Directiva “a cay”

Como cu a resta cuater miembro so, a pone cu e directiva a bira ilegal y mester a yama eleccion mesora na februari 2024. Rodney Solognier lo pone su mes reeligibel? “Mi no sa ainda. Mi tin cu pens’e”, asina el a contesta. Mester menciona cu nos a haci e mesun pregunta na Rolando Maduro, cu ta conta cu un bon acogida entre e polisnan. E tambe a contesta cu e tin cu consulta cu su famia ainda. Pero mirando e relacion den e directiva aki, probablemente e lo no kier sigui den e mesun gang, sino lo mester bin henter un ekipo nobo cu si por funciona cu otro. 

Tocante Rodney Solognier

Rodney Solognier mes no ta desconoci den Sindicato di Polis Aruba (SPA). Pa algun aña caba e ta sirbiendo e miembronan den diferente funcion, pero nunca di presidente ainda. Den eleccion di dia 29 di mei 2020, a eligie como vice-presidente, ora cu Omar de Kort a dicidi di no pone su mes reeligibel. Aña pasa e competencia pa vice-presidente tabata entre e y Rolando Maduro, ambos tabata den directiva caba. Den e ultimo eleccion el a gana como presidente. 

Rodney Solognier a drenta Cuerpo Policial desde dia 1 di maart 1995, pues a cumpli 26 aña como polis. El a crece den e trabou, te yega e rango di subinspector di polis y ta den funcion di “Chef van Dienst” den e districto di Santa Cruz. E funcion aki ta relativamente nobo y ta encera un version profesionalisa, adapta y cu amplio responsabilidad, compara cu locual antes tabata conoci como un “wachtcommandant”. Den e rol nobo, e polis den e funcion ey ta e hefe di tur e polisnan uniforma riba warda na e momento ey y tin autoridad di un subfiscal.

Tocante Sindicato di Polis

Sindicato di Polis Aruba ta existi desde aña 1986, ora Aruba a bira pais y nos a conta cu nos mesun cuerpo di polis. Prome cu esey Aruba tabata parti di Cuerpo Policial di Antias Hulandes y como tal e polisnan tabata miembro di e sindicato di polis di Antias, NAPB. Nan tin mas o menos 485 miembro di e 600 empleadonan (polis y civil) cu ta traha na Cuerpo Policial di Aruba. E prome presidente di SPA tabata Leslie Merkis sigui pa Isidro “Chido” Maduro qepd., Coizy Krozendijk, Victor Simon qepd, Eric Zaandam qepd, Miguel Maduro, Angelo Davelaar, Edgar Maduro, Jose Dirksz y awendia Rodney Solognier.




Ver Meulen: Nan no a nombra mi politicamente den Serlimar!
Den cuadro di henter e caso di Flamingo, caminda e sospechoso principal ta Otmar Oduber, tin diferente nomber cu a cay den Corte. A cuminsa cu varios acusacion contra e ex-mandatario y na final a termina cu supuesto nombramento di “spookambtenaar” na trabou. Pues, cu a uza placa di pueblo pa nombra hende sin cu nan a traha.

Richard Ver Meulen a acerca 24ora.com p’e duna su reaccion mirando cu el a tende cu den Corte su nomber a cay. Ta acusa Oduber cu a nombra tres persona di un forma no segun procedura manera mester ta. Ver Meulen a condena cu tipo di acusacion asina ta sali den Corte, mirando cu di un forma masha transparente el a solicita p’asina ricibi contracto cu Serlimar. 

Na ningun momento el a haya trabou via Otmar Oduber, manera tur otro, el a solicita pa un trabou y a ricibie tambe. Adicional, e tempo cu el a ricibi e contracto, e tabata sostene  partido AVP y no Otmar. Ver Meulen ta lamenta tipo di ocasion sin base asina.

Caso Flamingo

Na luna di mei di aña 2022 a detene Otmar Oduber, ex-minister di infrastructura durante Gabinete Wever-Croes I. A invit’e pa presenta na oficina di Landsrecherche y ey a deten’e.

A inform’e cu Ministerio Publico tin un total di ocho acusacion contra dje, cu ta encera corupcion, tumamento di placa bou mesa, falsificacion di documento, mal uzo di poder como minister, fraude y mas. Despues Ministerio Publico a clarifica cu actualmente ta sospech’e solamente di lo tabata envolvi den iregularidad di otorgamento di tereno comercial erfpacht den e periodo di 2017 te cu 2019.

Dia 24 di juni 2020, a tene inval na dos cas di ex-Minister Otmar Oduber, na Pavia y den Gold Coast. Aki a confisca documento, laptop, computer y tur otro material cu por uza como evidencia den e investigacion. A drenta oficina di dos compania y cas di e doño di compania.

Procurador General a duna Landsrecherche ordo na september 2019 pa cuminsa e investigacion aki relaciona cu informacion cu Ministerio Publico a ricibi di Cuerpo Policial di Aruba. E investigacion ‘Flamingo’ ta dirigi primordialmente riba e iregularidadnan den otorgamento di tereno comercial di erfpacht den e periodo di 2017 pa 2019. A investiga si un of mas compania a logra obtene incorectamente (un opcion) riba tereno di erfpacht den e periodo di november 2017 pa december 2019. Y den esaki a investiga tambe e eventual rol di ex-minister Otmar Oduber. 




Scol Preparatorio Tarcisius shete decada educando mucha
Diahuebs mainta tabatin un fiesta grandi na Scol Preparatorio Tarcisius na Mabon. E motibo ta celebracion di nan shete decada di existencia, esta 70 aña. E celebracion aki a conta cu presencia di diferente invitado, cuminsando for di dirigentenan di e fundacion cu ta guia e scol te na ex-alumno.

E celebracion a cuminsa di mainta trempan cu show di baile di alumnonan den presencia di e.o. directora di Stichting Katholiek Onderwijs Aruba (SKOA) drs. Anuesca Baly. En realidad e nomber original di e scol ta St. Tarcisius. Baly ta contento di mira hopi hende cu no solamente a yega di bishita e scol presente pero tambe ex-docentenan pa celebra 70 aña. 

Si el a bisa cu e no ta unico scol di SKOA cu tin 70 aña. Mas bien tin varios. Un di e scolnan mas bieu di Aruba tin 135 aña di existencia. “Scolnan catolico semper a forma un pilar den comunidad pa formacion di ciudadanonan. Y mi por bisa cu Tarcisius no ta excepcion cu su 70 aña di existencia.”

Harold Larmonie ta corda ainda e tempo cu e tabata bay scol na Tarcisius. Tabatin hopi hungamento, y un tempo di hopi alegria y felicidad. “Mi ta corda cu e tempo ey nos no ta papia di kleuterschool ni scol preparatorio pero bewaarschool,” el a corda cu un sonrisa riba su cara.

El a atende e scol aki na 1964 y 1965 y e tabata situa den un otro edificio banda di e misa. E no por corda nomber di e juffrouwnan pero si e por bisa cu tabata temponan dushi. Tabata un sorpresa p’e momento cu el a ricibi e invitacion.

Awendia e scol preparatorio aki ta bou guia di Angela Romero. E tin diesun aña caba ta cabesante.

A conta cu docentenan durante dos siman largo a train e alumnonan hoben pa presenta un bunita show di baile pa tur e invitadonan. E tabata un poco dificil pa wanta concentracion di muchanan chikito, pero awe e ta conta cu e resultado den e show presenta.

El a gradici e maestronan cu a haci un esfuerso grandi den esaki. “Nos ta sinti hopi orguyoso di por celebra awe mainta.”

E ta hopi satisfecho. Muchanan ta cambia y no tur generacion of grupo ta mescos. Cada mucha ta diferente. Pero tin hopi maestro dedica cu ta desea lo miho pa Aruba y su ciudadanonan y ta duna e guia pa nan ta alumnonan bon forma. “E cambionan cu nos a logra, e innovacion cu nos a trece, e manera con ta duna les, y mira e cambio cerca muchanan, cu ta contento, ta pone mi sinti cu hunto nos ta logra un bon trabou. Hunto ta logra un bienestar y por mira esaki den nan bida diario.”

Actualmente nan tin 85 reparti den diferente klas.

El a apela na mayornan pa ta consciente cu mucha ta importante y mester t’ey semper presente den nan bida. Y mester traha hunto cu educadornan riba e tereno aki.




Mambo Jambo Sin limite: Un anochi di dushi taco, tequila y vibracion Latino
Mambo Jambo, e curason di e bida nocturno Latino, ta invita bo na bin join un experiencia inolvidabel riba diahuebs, 30 di november. Prepara bo mes pa un anochi excepcional yen di dushi taco, bebidanan refrescante y e ritmonan cu ta defini e spiritu di Mambo Jambo.

Taco Platter Extravaganza:

E biahe culinario ta cuminsa cu  famoso plato di taco di Mambo Jambo. Scoge entre un suculento taco di carni, dushi shrimp of un galiña sabroso. Tur esaki acompaña di un dushi pico de gallo, awacati cremoso y dushi keshi. Cu solamente 20 dollar, e plato exkisito aki ta priminti un sinfonia di sabor cu ta transporta bo paladar pa otro haltura.

Delicia di bebida henter anochi

Segun e anochi ta bay ta pasando, Mambo Jambo ta mantene e animo halto cu bebidanan special iresistibel. Saborea Margaritanan pa solamente 5 dollar, disfruta di un audaz Jose Cuervo Blanco Shots pa 7 dollar of bin cu bo amistadnan pa e Corona Bucket deal, un ganga di 35 dollar, unda cu cumprando un cinco cerbes bo ta haya un cerbes gratis.

Baila rib’e ritmo Latino

For di 10:00pm te cu mey anochi, laga e ritmonan di musica Latino, dirigi pa e talentoso Abelardo, guia bo anochi. E pista di baile ta cobra bida, creando un ambiente di celebracion y diberticion puro. Mambo Jambo ta transforma su mes den un paraiso unda cu e fusion di musica y movimento ta bira un experiencia pa recorda.

Tradicion festivo mensual:

Marca riba boso kalender cu Mambo Jambo ta sigui prepara e escenario pa un fiesta sin igual. E edicion aki ta programa pa diahuebs dia 30 di november y ta priminti un continuacion di e energia vibrante y e placernan sensorial cu ta defini e atractivo unico di Mambo Jambo. Pa mas informacion, bishita www.mambo-jambo.com




Sushi tira riba veld di Cricket a laga caya blokia
Hende sin curason pa nos isla a dicidi di pasa den e caminda di Beaujonstraat cu ta subi veld di Cricket y benta sushi riba caminda.E ta un caminda cu auto ta pasa tur dia y a djis laga e sushi benta eynan. Ta sushi cu por a warda djis algun dia y djey bay benta esaki den e bakinan cu accion Limpi Limpi.

A opta pa benta e sushi gewoon riba caya. Asina mes diamars mainta mesora e personal di Bureau City Inspector a activa cu un ploeg y bay lanta mesun diamars mainta locual un hende sin ningun clase di respet pa nos isla a laga benta.




Monseigneur Luis Antonio Secco a sorprende nos hubentud
Dia 31 di october ultimo, Pastoral Hubenil Aruba hunto cu Parokia di Noord a cera luna di october cu resamento di Santo Rosario pa e hobennan di varios parokia.

E hobennan a resa e Misterio Doloroso cu hopi devocion na honor di Birgen di Santisimo Rosario, Birgen di Alto Vista, patrona di Aruba. Riba invitacion di pastoor Santiago di parokia Sta. Anna, nos obispo, Luis Antonio Secco, a celebra un bunita Santo Sacrificio di Misa canta pa Pastoral Hubenil Dakota. 

Esaki tabata un sorpresa pa tur e hobennan, cu a keda encanta cu presencia di Monseigneur riba e anochi special aki. Pastoral Hubenil Noord tambe tabata ‘On’!!!




Abogado Sjiem Fat: Decision di Hof contra Otmar Oduber ta inhusto
E decision di Hof den e caso Otmar Oduber vs Aruba Bank, cu e instituto bancario ta esun cu a apela, tabata un decepcion pa e famoso abogado local mr. Hans Sjiem Fat. “Mi no ta di acuerdo cu e decision aki,” Sjiem Fat a bisa den un declaracion na 24ora.com y TREMPAN.

Sjiem Fat ta un  abogado cu un trayectorio largo, yiu di e prome generacion di abogado den tempo moderno esta di mr. Paul Sjiem Fat.

Ta hopi caso mr. Hans Sjiem Fat tin den su portofolio pa cual awe e por bisa cu e ta decepciona cu decision di Hof. El a splica cu normal decisionnan den casonan sumario ta basa riba un evaluacion di e interesnan di ambos banda, pa dicidi cual tin mas peso.

E ta haya cu corte no a duna suficiente peso na e echo cu e acusacionnan contra di Oduber den e caso penal/ Flamingo cu a resta ta hopi menos serio cu e acusacionnan den e caso original.

Originalmente tabatin: Labamento di placa; participacion den un organisacion criminal pa estafa pais Aruba y cu Oduber lo a adkiri propiedadnan durante e periodo cu e tabata  minister, sin por a splica con el a adkiri esakinan.

“Sinembargo Ministerio Publico y Landsrecherche no a haya ningun prueba pa e acusacionnan aki, no obstante un investigacion cu a dura cuater aña. Awo, en bes cu Ministerio Publico ta seponeer e caso contra Oduber, nan a dicidi di persiguie toch riba algun punto,” e abogado a splica.

E acusacionnan cu tin awo ta: otorgamento di algun tereno contra di e maneho estableci pa DIP; pone algun spookambtenaar na trabou, y cu nunca a presenta na trabou; duna trabou na algun miembro di su partido na DOW of Serlimar.

Ta acusacionnan, e ta bisa, cu no por tuma na serio. E Minister di Infrastructura tin e pleno autoridad pa otorga tereno y tambe tin autoridad pa establece maneho na DIP y cambia maneho. Hunto cu e Management Team di DIP, Oduber a dicidi di traha un cambio den e maneho a base di cual e terenonan en cuestion a wordo otorga. Y esey, e ta bisa, ta loke cu a pasa.

Lesa relato amplio den TREMPAN.




RAIZ a mustra mahos: Diabierna a ricibi 18 mil firma contra matrimonio di mesun sexo y diasabra a marcha pro
E junior partner di coalicion, Gabinete Wever-Croes II ta den un mal posicion relaciona cu e tema di matrimonio di mesun sexo. E partido RAIZ, cu apenas a saca 5841 den e ultimo eleccion, pa cual tabata suficiente pa nan forma un coalicion cu partido MEP, kende t’e partido cu nan lider, Ursell Arends tabata simpatisa prome cu el a dicidi di forma su mesun partido.

Den fin di siman a tuma luga un Marcha Pro Famia y Caminata di Diversidad. Dos grupo cu ideologia y pensamento completamente diferente. Diabierna, un grupo grandi di misa, iglesia y parokia a uni hunto y a marcha for di CITGO Boulevard te Bestuurskantoor pa entrega 18 mil firma na gobierno, pidiendo nan pa no legalisa matrimonio di mesun sexo na Aruba. Di e 18 mil firma, un total di 16313 firma, segun e grupo, ta certifica door di notario y abogado. Aunke, lider di Accion 21, Miguel Mansur, tin duda den con confiabel e certificacion aki ta.

Diabierna, na momento cu e grupo di manifestante a yega Bestuurskantoor, a sali solamente dos minister di Gabinete Wever-Croes pa enfrenta e grupo grandi aki. Ursell Arends a sali como vice-prome minister di pais Aruba hunto cu su colega di partido, Minister Geoffrey Wever. No a mira ningun minister di MEP presente. E no ta un secreto cu gran parti di e ministernan di MEP ta na Hulanda. Minister Xiomara Maduro, Endy Croes y Evelyn Wever-Croes ta na Hulanda pa diferente motibo y un lo keda mas largo cu otro. Minister Rocco Tjon y Glenbert Croes di MEP a opta pa laga RAIZ so enfrenta e grupo y nan mes keda paden den oficina ta mira e transmision, probablemente riba 24ora.com, mirando cu e media di gobierno, TeleAruba, no tabatin personal suficiente pa bay LIVE cu e marcha.

RAIZ a mustra mahos, despues cu Pastoor Frank Daal a vocifera nan pensamento dilanti e dos ministernan di RAIZ, Arends a scuch’e y a responde tambe. El a ricibi e 16313 firma for di e pastoor y a priminti’e cu e lo haci caso di nan. Como cabes di gobernacion na e momento ey, el a sigura e manifestantenan cu e lo hiba nan mensahe pa conseho di minister y lo percura pa tur grupo cu nan derecho di un manera of otro ta sinti nan menos, nan lo sa di para hunto cu nan.

E mandatario a bay asina leu di a gradici e grupo pa nan presencia y vocifera cu e ta un derecho universal pa nan marcha y vocifera nan pensamento. Cu un tono masha abou, Arends a vocifera cu derecho igual ta algo clave y locual nan ta para p’e. Mesora despues di e frase ey, e grupo a lanta contra dj’e y a cuminsa grita: “Booooooooooooo”, e mandatario a ripara cu su speech no a cay den bon tera y a termina mesora yamando e grupo danki pa nan presencia.

Geoffrey Wever, kende segun Miguel Mansur di Accion 21, ta mas inteligente cu su propio lider, esta Ursell Arends a dicidi di no hiba palabra y cana bay tras di su lider bek den Cocolishi. E echo cu MEP no a para banda di RAIZ, ta duna un señal cla cu e coalicion no ta riba mesun liña.

E propio lider di fraccion di MEP, Hendrik Tevreden tabata “front row” ta marcha contra su propio gobierno hunto cu Marco Berlis di MEP. Minister Wever sa cu si, si el a vocifera kico ta su real pensamento riba e topico di matrimonio di mesun sexo, cos lo a cana di un otro manera. El a mantene su emocion por lo menos pa binticuater ora.

Un dia despues, a tuma luga e caminata di diversidad organisa pa Fundacion Orguyo. E caminata a inicia na Plaza Nicky Habibe y a termina na Plaza Daniel Leo. Mirando cu RAIZ a mustra masha mahos diabierna e grupo grandi di manifestante, tabata un bon oportunidad pa RAIZ demostra nan ‘true color.’

Di un forma uni, ambos minister di RAIZ y Parlamentario Misha Raymond a presenta pa nan tambe carga e bandera rainbow y cana bay direccion Plaza Daniel Leo. Wever a haya e momento perfecto pa e hiba palabra. Na un manera masha honesto, el a vocifera kico di berdad e ta para p’e.

“Nos ta support e idea di matrimonio di mesun sexo”, asina Wever a comenta durante un entrevista cu representante di Headlines Group kende ta e cas editorial di 24ora.com y Trempan. Wever a comenta cu nan ta para pa derecho di igualdad y cu tur hende tin derecho pa tin nan mesun escogencia. Di otro banda a purba combersa tambe cu lider di fraccion di RAIZ, Misha Raymond mirando cu e ta co-firmante di un iniciativa di ley hunto cu Accion 21 pa cu matrimonio di mesun sexo, pero e parlamentario di apenas 693 voto a opta pa no hiba e palabra. “No danki” tabata su contesta ora cu reportero di Headlines Group a acerca su persona pa un entrevista.

Otro siman ta tuma luga un caso importante pa e comunidad LGBTQIA+. Lo trata e caso cu Fundacion Orguyo a entama contra gobierno. Aunke RAIZ ta pro matrimonio di mesun sexo, nan a permiti MEP sigui y bay den casacion contra Fundacion Orguyo. Ta premira cu pa maart otro aña lo tin un sentencia riba e caso aki.

Tocante RAIZ

Tai Foo Lee & Ursell Arends a funda Partido RAIZ dia 9 di Juni 2017. Lider desde fundacion ta Ursell Arends y a participa dos biaha den eleccion, na september 2017 y juni 2021. Record maximo di voto: 5481 (2021) y record minimo di voto: 2107 na 2017. Ideologia di Partido RAIZ ta social democrata, progresivo y liberal.

Tocante Ursell Arends

Ursell M. Arends a nace na Santa Cruz. Na aña 2000 el a bay studia Business Administration & International Business Management na Merca y Canada. Desde aña 2007 e ta trahando y a crece den su funcion y yega te na Operations Director na La Quinta Beach Resort.

Entre 2016 y 2018 e tabata presidente di Aruba Timeshare Association (ATSA). El a funda Raiz den 2017 y den su prome salida a logra 1433 voto riba su nomber. Den eleccion na juni 2021, Ursell Arends tabatin 1939 voto personal, cu ta representa un aumento di 35%.

Tocante Geoffrey Wevermr. Geoffrey Wever a caba VWO na Colegio Arubano y despues a studia na VU Amsterdam, prome como notario y despues como fiscalista, pues den leynan di belasting. Su experiencia laboral a start como fiscalista na Sprigthoff na Hulanda. Ora el a yega Aruba el a traha como abogado na bufete Croes, Wever & Tchong te na aña 2014. Despues el a cuminsa duna les na Universidad di Aruba den e facultad financiero-economico, riba derechonan comercial. Tambe den e facultad di ley y proceduranan civil. E tabata partner den e bufete di abogado De Cuba Wever Attorneys at Law. E aña aki el a uni na e partido politico RAIZ y den su prome salida a logra no menos di 1430 voto individual.

Tocante Gabinete Wever-Croes IIEleccion yama adelanta dia 25 di juni 2021 a produci un resultado di cual e panorama politico a bira MEP cu 9 asiento, AVP cu 7 asiento, Raiz cu 2 asiento, MAS cu 2 asiento y Accion21 cu 1 asiento, pa hunto forma e 21 asientonan den nos Parlamento.

Dia 20 di september 2021 e ocho ministernan di e Gabinete Wever-Croes II a huramenta of haci promesa dilanti di Gobernador Interino di Aruba, Yvonne Laclé-Dirksz. E gabinete Arubiano nobo ta un coalicion di MEP y RAIZ y ta conta cu ocho minister: seis di MEP y dos di RAIZ. Gabinete Wever-Croes II ta forma pa Evelyna C. Wever-Croes (MEP) como Minister di Asunto General, Innovacion, Organisacion gubernamental, Infrastructura y Planificacion Teritorial. Alabes e ta minister-president. 

Geoffrey B. Wever (Raiz) a bira Minister di Asunto Economico, Comunicacion y Desaroyo Sostenibel. Ursell M. Arends (Raiz) a haya e cartera di Minister di Integridad, Naturalesa, Transporte y Cuido di Grandinan. Alabes e ta e vice Prome Minister. Xiomara Maduro (MEP) a huramenta como Minister di Finansa y Cultura. Rocco Tjon (MEP) a bira Minister di Husticia y Asuntonan Social. Glenbert Croes (MEP) a huramenta como Minister di Labor, Integracion y Energia.

Danguillaume Oduber (MEP) a bira Minister di Salud Publico y Turismo. Endy Croes (MEP) a haya e titulo di Minister di Enseñansa y Deporte. Na un prome instante a mantene Guillfred Besaril den e funcion di Minister Plenipotenciario di Aruba na Hulanda, pero na caminda el a tuma su retiro y a nombra Juan “Ady” Thijsen na su luga. Debi na un investigacion interno, a kita Besaril for di trabou y a keh’e penalmente.




Devi Dev y mas cla pa sacudi The Venue awe nochi
Devi Dev, artista antiyano urbano na Hulanda, tin mas o menos seis aña sin bin bishita Aruba. “E ta dushi, chill ohm,” Devi Devi ta expresa riba con e ta sinti pa ta bek riba isla despues di tanto tempo. 

Diasabra anochi 4 di november na The Venue, Devi Dev ta cla pa presenta su hitnan hunto cu Titorasz, Groove Masters, y tambe Ritmo Real & Band, Rapi y un special guest. Ta bay conta cu musica di DJ Menol y DJ Kash pa un ambiente cu bo sigur no por perde. Entrada general ta AWG. 45 obtenibel na CITGO Boulevard, CITGO Essoville y Pay.aw. Esaki ta un evento 18+.

Banda di esaki lo tin un Teens Event, 13+, ‘Sneakers & Gala’ diadomingo awor 5 di november for di 2:00 pm pa 7:00 pm na The Venue pa esnan mas hoben bin disfruta. Akinan Devi Dev y Titorasz lo presenta, hunto cu Groove Masters, Clout, Freddy Rasta y Tip Toe, compaña pa musica di DJ Menol, DJ Devin y Nutzbeatz.

“Corda semper sea bo mes, sa sigur ki bo kier, y corda cu tur cos cu bo graba ta keda pa semper, dus semper para tra’i di ki bo ta bisando,” segun Devi Dev.




Prepara pa un inolvidabel celebracion di Thanksgiving na Kokoa Restaurant & Bar
Thanksgiving ta ey mes y no tin un miho luga pa celebra e festividad tan aprecia aki cu na Kokoa Restaurant & Bar. Mientras cu e temporada di gratitud ta acerca, e invitacion a uni na nos pa un fiesta di Thanksgiving como ningun otro. Na Kokoa, nos ta kere cu Thanksgiving ta trata di crea recuerdo duradero cu amigo y famia mientras ta disfruta di un dushi bankete tradicional.

E Thanksgiving aki, Kokoa Restaurant & Bar ta orguyoso di presenta un increibel buffet di cena cu lo satisface tur su antohonan Navideño. For di e calacuna apetitoso y dushi reyeno te n’e bolonan dushi, nos buffet lo tin tur cos cubri. Cu un gran variedad di dushi plato pa scoge, lo bo por saboria cada momento di e dia aki tan special sin preocupa di cushina ni haci limpi.

Pero esey no ta tur cos. Pa tur fanatico di futbol, nos tin un regalo special Tin di compronde cu Thanksgiving y e partidonan di NFL ta bay man den man, asina cu nos ta bay instala television adicional den e restaurant. Lo bo no mester perde ni un minuut di e partidonan emocionante mientras cu bo ta disfruta di bo cena di Thanksgiving.

Aki bo tin un adelanto di nos menu di e buffet di Thanksgiving:

SOPI

– Sopi di wortel y ginger

– Sopi di pampuna

SALADA/APPETIZER

– Salada di batata

– Salada di pasta

– Salada di keshi di cabrito cu noot y honing

– Bonchi berde

– Crema di maishi

– Brussel Sprouts cu Parmesan

– Asperges lora den bacon

– Brocoli hasa

PRINCIPAL

– Ham hasa cu cranberry sauce

– Mero cajun cu saus di peterselie y lamunchi

– Pecho di calacuna cu saus

– Salmou horna cu Herb Dressing

– Tenderloin di carne cu saus di mushroom

DESSERT

– Apple pie

– Caramel y waffle mousse

– Cheesecake

– Pecan Pie

Bin celebra Thanksgiving cu nos na Kokoa Restaurant & Bar, unda cu e bon cuminda y futbol ta bay man den man. Crea recuerdo inolvidabel cu su sernan keri y disfruta e sabornan di temporada.

Haci bo reservacion awo na www.kokoaaruba.com pa sigura bo luga den e extraordinario celebracion di Thanksgiving. Nos ta deseando pa duna abo y bo famia e bonbini na Kokoa y comparti e spirito di gratitud y union riba e Thanksgiving aki.




A saca tres cuidado di preso deteni for di Aruba pa Boneiro
E sospechosonan Lares, Geerman y Maduro cu ta deteni relaciona cu investigacion na KIA a bay for di Aruba. Ya caba husticia a confirma posibel mas detencion cualkier momento. Mirando cu nan ta trahadonan di KIA ta dificil pa tenenan cera cerca di e area caminda nan tabata comete nan actonan cual awe ta sospechanan di dje. 

Pesey mes diabierna mainta tur tres tabata geboei na man sinta den stoel na aeropuerto pa asina mandanan riba e vuelo di ZAir pa Boneiro. Esey nifica cu lo por spera mas accion y pa husticia ta miho tene nan leu di nan area di trabou. 

Tur tres tabata sinta hunto wardando e momento pa aborda acompaña cu autoridad. E relacion di manda sospechosonan of presonan entre e islanan den reino ta existi. Ta un acuerdo di husticia y sa pasa mas biaha.




Hospital unico awo acredita como ‘klompvoetcentrum’ den Caribe Hulandes
Team di ortopedista y gipsmeester experto den trata “klompvoet”

Desde e aña aki Horacio Oduber Hospital (HOH) tin e tremendo acreditacion como e centro di ‘klompvoet’ aki na Aruba. Ya caba tabata trata ‘klompvoet’ na HOH pero cu e yegada cinco aña pasa di ortopedista Caroline Hoenders e tratamento a bira uno mas intensivo. Ortopedista Hoenders ta specialisa den trata mucha y ora cu ela join e team na HOH meta tabata pa ofrece e tratamento completo di ‘klompvoet’ na Aruba mes. Esaki a logra y desde maart Hospital ta conta cu e acreditacion oficialpues ta un’ klompvoetcentrum’ y alabes e unico den Caribe Hulandes.

Na Hulanda mes no ta tur hospital mag di trata un mucha cu klompvoet. A base di exigencianan door di NOV (Nederlandse orthopedische vereniging) hunto cu e ‘NOV werkgroep Kinderorthopedie’ lo stipula ken ta haya e ‘keurmerk’ pa ta klompvoetcentrum. Pues awo na Aruba un bunita prueba oficial cu HOH tin tratamento di calidad halto pa mucha cu klompvoet.

Kico ta  klompvoet

Hoenders ta splica cu “klompvoet” ta un deformacion di pia cu un baby ta nace cu ne. Antes tabata opera di biaha sin coregi pero e tratamento di gips cu tin awo ta hopi mas miho y safe. Hopi biaha no mester pasa door di un operacion cual ta miho pe curpa y e recuperacion despues. Pa e tratamento aki e mucha ta haya gips tur siman pa asina corigi e pia y despues tambe un ‘brace’ si  mester te ora cu e pia ta forma normal y e mucha por cana bon.”

Tratamento

Ageeth Klaster, gipsmeester na Hospital, a duna di conoce cu hospital sa haya basta mucha pa aña cu mester bin tur siman pa tratamento y control. Ta importante pa sigui cu e tratamento y si acaso no por warda un siman lo yama pa haci cambio di gips mas trempan.  Esaki sa pasa ora tin duda cerca e mayor of e gips no ta sinti bon cerca e mucha.

E prome parti di e tratamento tin un duracion di mas o menos 6 pa 7 siman y despues ta cambia e tratamento. Ta sigui despues cu e proceso unda cu ta pone un ‘brace’ special cu ta trata e pia. Ageeth ta conta tambe cu “nos tin sapato di diferente size, esta di hopi chikito te na un size pa mucha di seis aña.  Y e sapato awendia no ta mahos mas, pues no mester tin berguensa y semper ta miho bisti nan pa despues e pia keda completamente bon bek. Corda cu ta hopi importante pa un mucha cana bon.”

Semper si un mayor tin un duda y ta mira pia di su yiu ta keda stijf of e mucha ta cana di un manera diferente compara cu e otro muchanan ta importante pa acudi na dokter of Wit Gele Kruis pa haci un chekeo. Ta miho pa check y resulta cu “no tin nada” cu keda sin check y e pia bira pio.

Calidad

E team di klompvoet, esta gipsmeester Ageeth klaster y ortopedista Caroline Hoenders a caba di atende un simposio importante na Inglatera. Asina nan ta keda na altura di tur desaroyo y alabes ta mira si mester adapta tratamento. Durante e simposio aki nan a ripara cu berdaderamente nan tratamento ta tremendo pues tur cos ta na ordo y di calidad halto. Tur elemento di e tratamento ta na su luga y awor sigur por expande y ofrece e cuido di klompvoet den henter region como klompvoetcentrum oficial.

Atrobe un paso mas padilanti den ofrece un calidad halto di servicio medico na Aruba mes. Pabien comunidad di Aruba cu otro hoya den tratamento medico!




Prinses Beatrix a experencia reintroduccion di Lora na Aruba
Minister Ursell Arends hunto cu Prinses Beatrix a wordo invita pa presencia e proyecto exitoso di reintroduccion di Lora na Aruba

Diabierna mainta Minister Arends tabata tin e honor pa acompaña Su Altesa Prinses Beatrix na e proyecto di Fundacion Parke Nacional Aruba y siña mas ariba e reintroduccion di lora na Aruba.

Lora ta un parha endemico, pero ya pa varios aña no por haya nan mas den nos naturalesa. E proyecto pa reintroduci loranan lo percura pa unabes mas nos por gosa di e parhanan aki den Aruba su naturalesa.

E proyecto ta un ehempel di colaboracion entre Aruba y Boneiro unda intercambio di conocemento y esfuersonan entre esunnan envolvi pa logra un proyecto exitoso. Trahando hunto por amplifica nos logronan na beneficio di nos comunidad y nos herencia natural.

FPNA, como entidad encarga di e campaña di conscientisacion y educacion na e comunidad di Aruba ariba Lora, ta hunga un rol vital. Nan trabou ta sigura cu tur persona ta compronde e importancia di nan rol pa e proteccion di nos parha nativo. Cada ciudadano por contribui na mantencion di nos herencia natural, y tur e tesoronan cu nos naturalesa ta ofrece.

Pabien na e ekipo di Fundacion Parke Nacional Arikok pa nan esfuerso destaca y dedicacion pa haci e proyecto un realidad. Nan trabou ta representa un paso importante pa recupera nos patrimonio natural y ta demostra nan compromiso na nos flora y fauna. Pronto, ful Aruba lo por celebra e logro inmenso aki pa nos Pais!




Iglesia Pentecostal Di Aruba ta presenta su proyecto: “The Goodness of God”
Diasabra awor dia 4 di november 2023, Iglesia Penticostal di Aruba situa enfrente di Macro San Nicolas , den e edificio di Ibero High School, Dr Scheapmanstraat 18, lo cuminsa for di 7am cu su projecto “The Goodness of God” cual lo ta di gran bendicion pa henter Aruba.

Nos lo cuminsa for di 7:00am cu donacion di paña nobo y uza pa tur edad. For di baby, mucha , teenager, adulto,y adulto mayor.( Hende grandi). Tambe lo tin sapato pa dama- y cabayero, camisa, poloshirt shimis, blusa, Jeans, flus, jacket deportivo, etc. Tur locual bo tin mester pa e dianan di fiesta. No lubida di bini cu bo shopping bag.

Tambe lo tin un vlooienmarkt ( Fleemarket)  cu prijs di famia ,cu bon articulo, entre otro, paña di cama Queensize ,serbete di man y serbete pa baña, mat pa baño, glas,etc. Nos tin un surtido varia na tur gusto.

Pa 11:00am lo cuminsa cu benta di cuminda y e menu ta consisti di:

·          Bakiyou cu Foenchi, Banana hasa y salada,

·         Bakiyou cu Aros moro Banana hasa y salada, tur dos lo bini acompaña cu un Juice.

·         Sopi di carni, e prijs lo ta na bo agrado y tambe tin oportunidad pa order un Combo cu ta pas den saco di tur hende.

Nos lo t’ey for di 7:00am te cu 4:00pm pa asina nos por sirbi henter pueblo di Aruba.

Nos ta conta cu bo presencia, pasobra ta deseo di nos curason pa bendiciona nos pueblo di Aruba completo , sin lubida ningun bario.

Palabra di Dios, bon conseho, y oracion tambe lo t’ey, pasobra nos ta bibando den un tempo dificil, caminda nos tur mester yuda otro, nos tur mester sostene otro, pasobra uni nos lo vence.

Esaki ta djis e cuminsamento di nos Proyecto “The Goodness of God” cual lo tin hopi seccion mas cu pronto nos lo haci conoci na henter e pueblo di Aruba.

Nos kier pa bo prepara pasobra ta cos grandi Dios lo haci den su pueblo, y nos kier pa abo y bo famia lo ta parti di dje.

Nos ta warda bo cu brasa habri Diasabra 4 di November 2023 for di 7am -4pm na Iglesia Pentecostal di Aruba, Dilanti di Macro Supermarket na San Nicolas, den e edificio di Ibero High School , Dr Scheapmanstraat 18.

Nos ta conta cu bo presencia.




Bario di Monserat ta pidi ayudo: Awa di pupu di riool ta inunda caya
Parce e problema ta birando algo grandi. Esaki tin di haber cu e awasero cu e isla a bin ta ricibiendo practicamente tur dia un poco.

Un di e consecuencianan ta cu e awa di riool den bario di Monserat a cuminsa subi y pasa over. E awa sushi ta core bay riba caya caminda y pasa banda di e compleho di apartamento di El Rey pa sigui direccion di otro riool cu tin ey tras.

E awa para y cu ta pasa riba caminda ta trece un holo sumamente stinki, ademas di e criadero cu e ta forma.

E habitantenan cu ta biba den e holo di awa di pupu ta haci un peticion na e instancianan concerni pa salba nan di e situacion aki.




Lotto a keda aden: Diaranson awo por gana 1.7 miyon
Diasabra anochi a tuma luga sorteo # 2438 “Lotto 5” di Fundacion Lotto pa Deporte. Numbernan cu a sali ta 01-08-09-22-33. Joker ta 31 y cu letter F. No tabatin ningun ganado di e prome ni e di dos premio. Consecuentemente, pa diaranson awo e premio a crece te cu 1.7 miyon florin.

Record di Lotto di Aruba

Mester menciona cu e premio record di Lotto 5 ta esun di Afl. 2.200.000,= cu Iris Franken, chauffeur di autobus B-119 a gana na mei 2023. E record di Mini Mega Plus tabata di dia 27 di juni 2017, ora cu un solo hungado a gana e premio grandi di Afl. 3.700.000,=.

Tocante Lotto pa Deporte

Lotto, e loteria di Aruba ta existi desde 1982 y tin diferente wega; Catochi, Big 4, 1-OFF, Zodiac, Wega di Number Korsou, Lotto di Dia, Lotto 5, Mini Mega cu su Mega Plus y e weganan di Raspa y Gana. E fundacion a sa di crece benta di e productonan durante e ultimo añanan te alcansa un record na 2022 di 56 miyon florin! Cumprando Lotto bo ta contribui na deporte riba nos isla. E meta ta pa organisa loteria, cambia bida di su hungadonan y na mes momento inverti den deporte local pa medio di donacionnan na e comision di subsidio.




Un total di 42 Soca lo competi den e categoria di Power Roadmarch y Groovy Roadmarch
Despues di hopi preparacion, Stichting Musica a introduci un cambio innovativo den e produccion di Soca Prefinals di Aruba Caiso & Soca Monarch (ACSM). Pa prome biaha den historia, e anochinan preliminar a wordo transmiti “Live” for di plataformanan digital y social y tambe na television.

Stichting Musica ta sumamente contento cu e acogida di e Live Streaming di e Soca Prefinals. E transmision a gara atencion den tur skina di nos isla y tambe den exterior y a ricibi hopi intercambio den forma di “Likes”, “Comments” y “Shares”, particularmente riba e Facebook page di Stichting Musica.

E organisacion ta orguyoso di cada cantante y banda cu a participa na e Soca Prefinals, cu a duna comunidad 4 anochi di musica, suspenso y entretenimento.

Na final di e di 4 anochi, e resultado di e Soca Prefinals a wordo anuncia alrededor di 12:45 AM, pues riba 11/11, via e plataformanan publico di e Live Streaming y tambe via e pantayanan na e evento di apertura di Carnaval organisa pa SMAC.

Resultado

E sistema electronico cu ta wordo uza pa e cuerpo di hurado a selecciona e Top 25 presentacionnan den categoria di  Power y  e  Top  15  den  categoria  di  Groovy,  cual  a  wordo  anuncia  mesora  na  e  publico  presente  y televidentenan.

Segun e procedura oficial di Stichting Musica, e resultado total di cada participante ta wordo analisa. Durante e analisis aki, Presidente di Hurado a ripara cu den e categoria Power tin un empate.  Netamente na e cantidad di punto cu ta cay na e di 25 luga di e categoria Power. Esaki ta nifica cu tabata tin tres cantante cu e mesun cantidad di punto riba posicion #25. Durante di e anochi, e sistema electronico a selecta e di 25 luga, entre e tresnan aki, a base di orden alfabetico di nan Stage Name.

Ora cu esaki a keda descubri, e organisacion a tuma e pasonan necesario pa evalua con lo sigui cu e proceso. Na prome instante a evalua e logistica y si lo ta posibel pa cumpli cu e orarionan di e permiso di evento, den caso cu laga dos extra cantante pasa pa final.

Stichting Musica a busca conseho legal riba e topico y a tuma contacto cu e dos cantantenan envolvi. Despues di un evaluacion extenso, Stichting Musica ta contento di por anuncia cu un total di 42 Soca lo competi den e categoria di Power Roadmarch y Groovy Roadmarch. Mirando cu tur logistica ta permiti esaki. Aruba ta celebrando e di 70 aniversario di Carnaval y Stichting Musica ta contento di por anuncia cu tur tres cantante cu a cualifica pa posicion #25 lo haya e oportunidad pa competi durante e Soca Finals cu lo tuma luga riba diasabra, 27 di januari 2024.

Esunnan cu no a logra sintonisa e Soca Prefinals of simplemente kier rebiba e momentonan excitante di e show, por bishita e Facebook page di Stichting Musica y haya tur 4 anochi bek pa replay. E produccion ta disponibel tambe via YouTube y television cu tambe a transmiti e Soca Prefinals.

E organisacion ta agradecido pa e apoyo y sosten ricibi di Setar NV, Aruba Bank, Aruba Airport Authority, Elite Productions & Entertainment, y Guardian Group. Tambe na e patrosinadornan di e Live Streaming, incluyendo Do-It Center, Fun Miles Aruba y demas contribuidor cu a aporta den forma di propaganda of premionan pa e audiencia.

Stichting Musica kier extende un palabra di gratitud na tur medio di prensa cu tabata presente na The Venue durante di e Soca Prefinals y cu di un of otro forma a participa na e promocion y/of transmision di e festival, incluyendo radio emisoranan, website informativo y corantnan. Sin lubida, e cuerpo di hurado y boluntarionan pa nan gran aporte na e festival y nos musica y cultura di Aruba.




RBC Bank ta lansa campaña di fin di aña y cu premio atractivo
Awe branch manager di RBC Bank, Joanaila Geerman, directamente for di Sasaki,  a  informa di un campaña cu a lansa y cu lo core te cu 31 di december awo.

Un campaña no solamente dirigi na clientenan di e instituto financiero sino pa Aruba en general. E campaña ta pa carloan, hipoteca, prestamo personal y cualkier otro tipo di prestamo cu mester. Simplemente yega na un di e filialnan di RBC y yena e formularionan necesario. Pero e premio grandi ta cu TUR siman lo saca un ganado di cinco mil dollar cu lo pone riba cuenta di e cliente. E sorteo aki lo tuma luga durante december.

https://www.facebook.com/24ora/videos/662309826024300

Pa haci cita por yama: 5880101 of 5946330. Si bo deseo ta pa cumpra un auto pa mama of tata, drecha cura, drecha dak, haci un biahe, yuda un famia, etc. Pa cualkier deseo cu bo tin y mester di un suma di placa, por acudi na RBC.

Ora cu ta trata di compra di un auto, djis bini cu e car order, dos of cuater payslip y un identificacion, y firma e formularionan. Pa cualkier prestamo, tin personal adecua cu ta guia tur cliente den e proceso di kico mester busca pa inclui den e dossier di peticion pa prestamo. Si haya tur documento pareu,  e proceso por bay hopi lihe mes.

Nos kier haci tur boso deseonan bira realidad, Joanaila Geerman a bisa. Y corda cu por bay online tambe pa busca tur informacion.




DVG:  Vacuna di Influenza y COVID-19 ta unicamente pa grupo di risico
Departamento di Salud Publico a cuminsa cu su campaña anual di vacunacion contra Influenza y tambe ta ofrece apart na es cu ta desea dentro di e grupo di risico e vacuna contra COVID-19 . Esaki pa motibo cu COVID-19 igual cu Influenza, ta un virus respiratorio cu ta sigui ocaciona complicacion grave y asta morto cerca algun grupo di risico den nos comunidad.

Ciudadnonan cu ta cay bou di grupo di risico ta wordo fuertemente conseha pa tuma e vacuna di Influenza pero tambe esun di COVID-19 apart ta :

E grupo di risico cu ta wordo fuertemente conseha pa tuma unicamente e vacuna anual di COVID-19 ta:

 ‘Bedlegerig’ pashent (esnan na cama/inmobil) na cas, cuminsando for di 6 luna tambe ta bin na remarke pa ricibi e vacuna di Influenza y COVID-19 completamente gratis. Pero tur lokual ta nesesario ta un prueba di AZV y un cita cu mester wordo traha na DVG via telefoon 5224200.

Riba e dianan menciona aki bou, DVG lo ta den diferente bario rond Aruba unda es cu ta cay bou di grupo di risico aki riba menciona cu exepcion di clientenan cu ta biba den cas di cuido, dunadornan di cuido y ‘bedlegerig’ pashent’ demas grupo di risico por yega mas facil serca nos pa busca su vacunanan. Ta importante si pa tene na cuenta cu algun persona di e grupo di risico mester un recept di dokter di cas. Durante e bishitanan den bario lo tin e vacuna di Influenza y tambe esun di COVID-19 disponibel pero separa. Cada vacuna lo wordo duna apart.

Comunidad general entre edad di 6 luna cu 59 aña cu ta sano, y no ta cay bou di grupo di risico no ta bin na remarke na e momentonan aki pa ricibi e vacunanan aki.

Pa mas informacion like nos Facebook page Directie Volksgezondheid DVG Aruba, Follow nos riba Instagram directie_volksgezondheid_aruba, subi nos website www.dvg.aw, yama nos na 5224200 of mail nos na [email protected]




Huesped a demanda 168 mil dollar pero a keda man bashi
Un verpleegster contrata pa traha na Aruba na 2020 a demanda Courtyard by Marriott Aruba Resort pa un caida cu el a sufri banda di e pool di e hotel. E kier a tene e hotel responsabel pa su caida y a haci un demanda di no menos cu 168 mil dollar. Sinembargo na final e berdad a sali na cla y Courtyard by Marriott Aruba Resort a mustra cu filmacion cu cos no a bay manera e huesped a conta. Ta berdad el a cay pero no cu e ta responsabilidad di e hotel y mucho menos cu mester bay paga e huesped e suma grandi ey. Al contrario. E demandante mester paga e gastonan cu e hotel a haci pa motibo di a e hinc’e den e caso aki: 11 mil florin.

A cuminsa e caso contra The Mill Condominium Management Co. N.V., cu ta esun doño di e hotel. E persona aki tabata “bibando”, mientras cu e tabata traha na Aruba, den e hotel Marriott desde november, 2020. 

E echo mes a sosode dia di Tres Rey, 6 di januari, 2021 rond di 7:30 pm. El a cay banda di e piscina y a kibra su enkel banda robes. El a biaha despues, dia 9 di januari, bek pa Merca. Segun el a informa, mester a opera su enkel dia 13 di januari caba.

Na maart el a dicidi di pone Marriott responsabel pa e consecuencianan di su caida. E tempo ey el a pidi corte declara e hotel responsabel pa su caida y a pidi pa condena nan na un pago di $ 168.350,-, y pago di tur futuro daño material cu e por sufri a consecuencia di e lesion aki.

Hues a analisa henter e situacion, a mira e potretnan, a mira filmacion di camara di siguridad y a analisa henter e situacion. A lesa declaracion di e huesped y su testigo y a compara esaki cu loke ta mira riba e video.

E huesped su ponencia ta cu e trapi tabata defectuoso of ta forma un peligro, ya cu e no ta cumpli cu e exigencianan, cu a causa cu el a cay na dje. A papia cu e awa di pool ta keda riba e stepnan di e trapi, cu no ta traha di un material adecuado. Esta cu e ta suficiente anti-slippery.

Pero na final Corte a conclui cu e fli aki no ta subi.

No por mira cu di berdad tabatin awa para y cu el a slip a causa di esaki. Y e banda cu el a slip, no ta di e banda di e piscina.

Pues hof a bisa cu no por otro cu nenga su peticion pa haya un suma di 168 mil dollar. Pero si e mester paga 11 mil florin di gastonan di abogado di e hotel.

Pa un relato amplio lesa TREMPAN.




Aportando na e futuro di Aruba: Proyecto Fiber pa scol di SETAR
Den pasonan grandi pa sigui avansa cu tecnologia y duna herment na educacion di Aruba, SETAR ta contento pa comparti e ultimo update di proyecto Fiber pa tur scol. E iniciativa a cuminsa na comienso di aña y tin como meta pa instala Fiber na tur scol di Aruba.

E infrastructura di Fiber ta haci cu tur scol lo ta cla pa un comunicacion mas innovativo, contribuyendo cu e futuro di tecnologia den educacion. Fiber ta e fundeshi di un era nobo digital y SETAR a compromete cu e proyecto grandi aki, cu lo sigura cu tur studiante y maestro lo tin herment pa avansa den e mundo digital cu ta cambiando constantemente.

E suma di e aporte aki ta grandi, SETAR a inverti mas di un miyon florin pa conecta tur scol na Aruba riba Fiber. Pa SETAR e compromiso financiero ta substancial, mirando e importancia cu e proyecto aki ta pa comunidad y educacion na Aruba. Aportando cu un fundeshi di tecnologia solido, SETAR ta contribui activamente na futuro di e isla y e generacion cu ta bin.

E esfuerso di SETAR no ta solamente tecnologia; pero SETAR ta aporta cu posibilidad, crecemento y ta crea progreso pa tur hende. SETAR ta contento pa comparti un bista di e proyecto y riba e imagen ta captura tecnico encarga pa e instalacion di Fiber na Scol Primario Kudawecha. SETAR ta keda firme den su mision pa sigui inverti den e futuro di Aruba por medio di innovacion, colaboracion y sosten na educacion. Nos ta contento di mira e transformacion cu Fiber lo trece pa scolnan y e comunidad di Aruba.




Un total di 42 Soca lo competi den e categoria di Power Roadmarch y Groovy Roadmarch
Despues di hopi preparacion, Stichting Musica a introduci un cambio innovativo den e produccion di Soca Prefinals di Aruba Caiso & Soca Monarch (ACSM). Pa prome biaha den historia, e anochinan preliminar a wordo transmiti “Live” for di plataformanan digital y social y tambe na television.

Stichting Musica ta sumamente contento cu e acogida di e Live Streaming di e Soca Prefinals. E transmision a gara atencion den tur skina di nos isla y tambe den exterior y a ricibi hopi intercambio den forma di “Likes”, “Comments” y “Shares”, particularmente riba e Facebook page di Stichting Musica.

E organisacion ta orguyoso di cada cantante y banda cu a participa na e Soca Prefinals, cu a duna comunidad 4 anochi di musica, suspenso y entretenimento.

Na final di e di 4 anochi, e resultado di e Soca Prefinals a wordo anuncia alrededor di 12:45 AM, pues riba 11/11, via e plataformanan publico di e Live Streaming y tambe via e pantayanan na e evento di apertura di Carnaval organisa pa SMAC.

Resultado

E sistema electronico cu ta wordo uza pa e cuerpo di hurado a selecciona e Top 25 presentacionnan den categoria di  Power y  e  Top  15  den  categoria  di  Groovy,  cual  a  wordo  anuncia  mesora  na  e  publico  presente  y televidentenan.

Segun e procedura oficial di Stichting Musica, e resultado total di cada participante ta wordo analisa. Durante e analisis aki, Presidente di Hurado a ripara cu den e categoria Power tin un empate.  Netamente na e cantidad di punto cu ta cay na e di 25 luga di e categoria Power. Esaki ta nifica cu tabata tin tres cantante cu e mesun cantidad di punto riba posicion #25. Durante di e anochi, e sistema electronico a selecta e di 25 luga, entre e tresnan aki, a base di orden alfabetico di nan Stage Name.

Ora cu esaki a keda descubri, e organisacion a tuma e pasonan necesario pa evalua con lo sigui cu e proceso. Na prome instante a evalua e logistica y si lo ta posibel pa cumpli cu e orarionan di e permiso di evento, den caso cu laga dos extra cantante pasa pa final.

Stichting Musica a busca conseho legal riba e topico y a tuma contacto cu e dos cantantenan envolvi. Despues di un evaluacion extenso, Stichting Musica ta contento di por anuncia cu un total di 42 Soca lo competi den e categoria di Power Roadmarch y Groovy Roadmarch. Mirando cu tur logistica ta permiti esaki. Aruba ta celebrando e di 70 aniversario di Carnaval y Stichting Musica ta contento di por anuncia cu tur tres cantante cu a cualifica pa posicion #25 lo haya e oportunidad pa competi durante e Soca Finals cu lo tuma luga riba diasabra, 27 di januari 2024.

Esunnan cu no a logra sintonisa e Soca Prefinals of simplemente kier rebiba e momentonan excitante di e show, por bishita e Facebook page di Stichting Musica y haya tur 4 anochi bek pa replay. E produccion ta disponibel tambe via YouTube y television cu tambe a transmiti e Soca Prefinals.

E organisacion ta agradecido pa e apoyo y sosten ricibi di Setar NV, Aruba Bank, Aruba Airport Authority, Elite Productions & Entertainment, y Guardian Group. Tambe na e patrosinadornan di e Live Streaming, incluyendo Do-It Center, Fun Miles Aruba y demas contribuidor cu a aporta den forma di propaganda of premionan pa e audiencia.

Stichting Musica kier extende un palabra di gratitud na tur medio di prensa cu tabata presente na The Venue durante di e Soca Prefinals y cu di un of otro forma a participa na e promocion y/of transmision di e festival, incluyendo radio emisoranan, website informativo y corantnan. Sin lubida, e cuerpo di hurado y boluntarionan pa nan gran aporte na e festival y nos musica y cultura di Aruba.




Empresario Rubiano causando furor cu e-Toko na Hulanda
Jason Steba ta doño di e-Toko. E ta para pa Electronische Toko. Toko ta un supermercado ta specialisa den producto cu normalmente bo no ta haya. E productonan cu ta bende, ta producto di Caribe, loke nos ta custuma na Aruba y cu ta dificil pa haya na Hulanda. Manera un pica di papaya di Aruba ta un ehempel di producto cu ta trece na Hulanda. 

DEMANDA TA HALTO

E demanda ta sumamente grandi, segun Steba. Tin hopi hende cu ta custuma cu nan producto di afo, manera di Venezuela of Colombia, cu no ta haya nan facil na Hulanda. Fuera di trece e productonan di Aruba tin tambe ta atende cu publico un tiki mas grandi cual ta di Venezolano y Colombiano.

TA DEN EXPANSION

Segun Steba, nan a cuminsa dos aña pasa chikito. Aworaki ta creciendo y hasta ta deliver na Belgica y Alemania. Ta enfoke cu Steba tin, ya cu e Toko ta bay parti mas den Europa cu keda solamente na Hulanda. Toch e core ta keda ey, unda cu nan a cuminsa ta p’e Antiano, e Arubiano, unda cu nan ta focus riba dje.

Pa mas detaye lesa TREMPAN.




Aldrich Croes (SPA): Stop deramento di desperdicio na Ser’i Teishi
Habitantenan di barionan di Mahuma, Buena Vista, Parkietenbos y Simeon Antonio a acerca Stichting Parkietenbos Aruba (SPA), encabesa pa Aldrich Croes, pa reclama encuanto e holo malo y posibel gas toxico cu por ta afectando e habitantenan di e barionan continuamente. Specialmente durante e lunanan cu biento ta cambia, e famianan ta reclama cu nan ta haya efecto di tres area, Ser’i Teishi, Barcadera y dump di Parkietenbos.

Ademas, e habitantenan a pidi pa recorda Gobierno cu nan a firma pa cera no solamente e dump di Parkietenbos pero tambe pa stop e deramento di sushi na Ser’i Teish. Tambe den e  manifiesto entrega a urgi pa bay over na uza sistemanan mas moderno di procesa desperdicio y cu no ta causa tanto molester pa e habitantenan y afecta nan aire di hala rosea cual ta esencial pa biba cu un bon salud. Durante di e ultimo tres lunanan cu a pasa e molester di aire contamina un biaha mas a intensifica y habitantenan ta lanta mainta trempan caba cu holo malo.

Fundacion Parkietenbos a manda dos carta caba pa Minister Ursell Arends, sinembargo despues di 4 luna ainda nan no a haya un contesta o reaccion. Awor nan a didici pa manda un carta pa minister-president Evelyn Wever Croes urgiendo e prome mandatario pa considera e situacion un crisis y pa envolvi e Oficina di Maneho di Crisis pa tuma e situacion over. Stichting Parkietenbos ta informa e habitantenan di e barionan y comunidad di Aruba engeneral, cu durante e prome Gabinete Wever-Croes, miembronan di e fundacion a participa na un serie di reunionnan importante cu tur stakeholdernan envolvi, incluyendo DNM, DVG, WEB y TNO, pa planea con ta bay soluciona e problema di maneho di desperdicio pa Aruba. Despues di intercambio cu multiple experto, a bay di acuerdo pa despues cu cera dump, pa solamente un periodo temporario di 2 aña por dera desperdicio na Ser’i Teishi y despues implementa sistemanan mas moderno y controla, cu menos molester y daño ambiental pa e bisindario. Ademas, e tipo di practicanan aki di dera desperdicio comprimi bao di suelo no ta permiti den otro paisnan, pa motibo di e daño cu esaki ta causa na e subsuelo y contaminacion di e aire y medio ambiente.

Na aña 2020, casi 2000 habitante di e barionan concerni a firma pa apoya e solucionnan proponi y un manifiesto a keda entrega na Gobierno. Sinembargo, a pesar di a cera dump, awo e molester a bira mas constante y for di varios direccion mientras cu no ta hayando reaccion di e minister concerni. E habitantenan obviamente hopi preocupa, no kier mira un siguiente capitulo di dump di Parkietenbos ripiti su mes na Ser’i Teishi of cualkier otro area den e bisindario. Hopi ta e famianan cu tin un of mas miembro cu a bira malo y hasta cu a fayece a consecuencia di e aire contamina cu ta afecta e barionan aki pa tanto aña caba. Hala rosea di aire limpi ta un derecho humano proclama pa Nacionnan Uni.




Feria di Pasco Antiano den luna di december na Den Haag
E idea pa bin c’un Feria di Pasco tabata di Jason Steba di e-Toko. Meta tras di e idea of evento aki tabata pa bin c’un evento cu lo genera mas cliente pa nan plataforma di supermercado.

Aña pasa caba nan a organisa un Feria di Pasco Antiano y esaki a resulta den un exito rotundo. Goriaka Maal, organisado a bisa cu e ta un evento unda cu famia- y amigonan por topa y pasa un rato ameno hunto. Nan mes no por a kere cu e evento por tabata asina grandi.

Hopi biaha nos hendenan na Hulanda no ta logra bay nan isla den temporada di fin di aña pa cual cu e mercado aki ta trece tur e cos dushi cu nan conoce pa nan na Hulanda. e ta un sorto di ‘Ban Topa’ grandi den temporada di fin di aña. Riba e mercado aki por haya ‘ayaca, ham, tur sort’i cos dushi bo lo haya rib’e Feria di Pasco.

Tambe ta bay tin un competencia di ‘Ayaca di Oro’, unda cu e trahadonan di ayaca lo por presenta nan arte den nan ayaca. Lo scoge e miho ayaca di Hulanda pa e fin di aña. 

E evento aki lo ta bay ta mas grandi cu aña pasa, segun Goriaka Maal. Esaki ta haci cu esun di e aña aki  ta bay un nivel mas halto. E aña aki e organisadonan a cambia di luga. Aña pasa a organis’e na Rotterdam y e aña aki e lo ta na Den Haag, n’e Grote Kerk den curason di Den Haag.

N’e luga aki lo tin mas espacio pa pone mas stand, por carga mas hende. Mas cu claro, lo tin hopi mas cos disponibel. Ademas di e cuminda, lo tin hopi mas cos di boca dushi.

Ta curasha tur hende riba e islanan pa subi www.e-toko.nl pa tira un bista di kico tur e-toko tin di ofrece. Riba e mesun webiste aki tambe por cumpra carchi pa asisti n’e Feria di Pasco Antiano.

E Feria di Pasco Antiano 2023 lo tuma luga dia 3 di december for di 1:00pm te cu 9:00pm. Apertura lo  den man di Burgemeester di Den Haag.

“Nos ta kere cu e magnitud aki mester di mas exposicion, tanto di nos mes hendenan cu ta biba na Hulanda, pero tambe e Hulandesnan cu semper ta interesa den nos cultura di cerca y come nos cumindanan crioyo”, Goriaka Maal a bisa.




Cabay blauw a bolbe cay
Tur cos ta mustra cu mester bolbe analisa e camaranan di siguridad den e area di waf crucero. Ta imposibel cu e cabay blauw a bolbe cay su so. Cada biaha cu e cabay cay ta pasobra tin vandalismo envolvi.

Atrobe a mira con diahuebs mainta cu un cantidad di turista moviendo den e area, e cabay ta benta abou. Un of mas hende a comete e acto aki y ta bon pa bay tras di esunnan responsabel.

E cabaynan blauw sea gusta of no nan t’ey y a bira un atraccion pa local y bishitantenan. Nan presencia ta mara na un historia di nos isla cu ta Paardenbaai. E cabaynan aki ta traha pa un artista local. Y ademas e ta parti di tur e potretnan cu ta bay viral via nos turistanan.

E daño cometi ta material pero tambe contra nos zona turistico crucero. Spera por gara esunnan responsabel y expone nan tambe publicamente.




DVG lo cuminsa duna vacuna contra Influenza y COVID-19 n’e pashent inmobil na cas
ARUBA- 02.11.2023. Pa proteha e grupo di risico cu ta encera e ciudadanonan  ‘bedlegerig’ na cas di bira hopi malo, desaroya complicacion y hasta fayece debi na infeccion cu e virus di Influenza of COVID-19, DVG ta bay cuminsa ofrece e vacuna anual di Influenza y tambe e vacuna di COVID-19 cu ta contene e variante mas actual na ‘bedlegerig’ patient (esunnan na cama/inmobil) na cas.

Tur famia cu ta desea pa nan familiar cu ta na cama na cas ricibi e vacuna anual di Influenza y/of COVID-19 por tuma contacto cu DVG na telefon 5224200 pa registra. DVG lo tin un team di enfermeronan cu lo pasa na cas segun cita pa vacuna.

Tur ‘bedlegerig’ pashent cuminsando for di 6 luna, ta bin na remarca pa ricibi e vacuna di Influenza y COVID-19 completamente gratis. Tur locual ta necesario ta un prueba di AZV y un cita cu mester wordo traha na DVG via telefoon 5224200.




C’un expo: Payroll Pro HRM a celebra 30 aña di exito y a desvela varios module nobo
Payroll Pro HRM, e software di HR y Payroll mas uza na Aruba y Caribe, a celebra un logro di 30 aña di exito na su expo den Hilton Aruba Caribbean Resort & Casino siman pasa diabierna. 

E evento aki a demostra e compromiso cu Payroll Pro HRM tin pa cu innovacion cu e introduccion di modulesnan nobo, reforsando su posicion como lider den e industria. E expo a duna un demostracion comprehensivo di e HR module solido, destacando e caracteristicanan nobo manera e Payroll Pro App, e Career Planning Module, y tambe e Online Applicant Portal. 

E huespednan tabata tin e oportunidad di explora e hermentnan nobo aki, ganando mas conocemento den e programa Payroll Pro HRM. Na e expo tabata tin 200 clientenan di Payroll Pro HRM, creando un ambiente vibrante di celebracion y colaboracion.

Un ‘highlight’ di e evento tabata e presentacion di Jan Noordzij di Advance HR, un compania renombra den servicionan di HR, cu e topico ‘Talent Acquisition & Talent Management’ cual tabata encera un analisis relevante di Aruba su mercado laboral, expectativanan realistico cu un compania mester tene cuenta cu ora di busca trahado nobo, e deseonan di e generacionnan mas hoben, y guia tocante con pa maneha y keda cu e trahadonan valioso pa e compania.

Koos Veel, Director di Gamma It Solutions cu ta e compania cu a desaroya Payroll Pro HRM, a conta con Payroll Pro HRM a cuminsa 30 aña pasa cu su prome cliente y con e colaboracion entre Gamma IT Solutions y VCC International, e distribuidor di e software, a percura pa e programa ta un exito local y international cu nuebe mercadonan: Aruba, Curaçao, Bonaire, Sint Maarten, Saba, St. Eustatius, Jamaica y paisnan mas leu manera Surinam y Guyana.

E honorable Minister di Asuntonan Economico, Comunicacion y Desaroyo Sostenibel, Minister Geoffrey Wever, a honra e ocasion cu su presencia y a extendi un pabien di curason pa e team di Payroll Pro HRM riba nan 30 aña aniversario. 

Tambe Minister Wever a reconoce Payroll Pro HRM pa su exito como un producto local exporta den exterior. E ocasion monumental tabata marca cu un brindis cu champagne ora Minister Geoffrey Wever a duna Payroll Pro HRM un pabien pa su tres decadanan di excelencia.

Jane Wever-Vermaas, Director di VCC International, distribuidor di Payroll Pro HRM:“Nos kier gradici Hilton Aruba pa ta un tremendo anfitrion pa nos evento, IBS pa sponsor e Samsung Flip Pro Displays, nos speaker Advance HR pa e presentacion al caso y necesario, y nos huesped special Minister Geoffrey Wever pa honra nos cu su presencia. 

Alabes nos kier gradici di curason tur nos clientenan, pasobra ta cu nan sosten grandi, nan experticio y nan feedback cu a wordo duna durante e decadanan, cu a yuda Payroll Pro crece te cu unda e ta awor.

Un danki y un pabien tambe pa henter e team di Payroll Pro HRM pa keda innova y dedica na provee solucionnan innovativo pa empodera organisacionnan den e maneho di nan empleadonan na un manera eficiente.

Pa mas informacion tocante Payroll Pro HRM por fabor tuma contacto cu VCC International: tel 5837072 of mail [email protected]




Paramira bibando den criadero di sangura
E bario di Paramira ta bibando den un situacion inhumano. For di algun siman caba tin un plas di awa grandi den Paramira. Awa di yobida ta bin for di tur skina y ta acumula den un solo skina. 

E habitantenan no por mas cu e situacion. Sangura ta penetra den nan cas y e awa ta keda para eynan pa varios siman largo. A combersa cu un bisiña kende a conta cu tempo di campaña, tanto MEP y AVP a priminti cu lo regla e situacion. 

A hasta notifica departmento di salud publico pero ta parce no tin atencion pa e situacion aki. Nan ta pidi pa e departamento concerni duna atencion y haci caso di nan solicitud. 




Rijscholen ta aclaria: E-step electrico ta cay bou di ley existente di motorfiets
Ultimo temponan por a ripara cu mas y mas step electrico ta subi caminda grandi y ta causa

Thomas Ruiz, di Vereniging Rijscholen Aruba, a reacciona tocante e declaracion di e Directora di Impuesto, mr. Luenne Gomez-Pieters, tocante un conseho manda tocante e E-step. E directora den un conferencia di prensa, a declara cu nan lo no duna un plach’i number n’e e-stepnan aki (step electrico) y cu nan no ta pertenece riba caminda publico.

Tambe e directora a papia tocante e scooter electronico, si nan lo haya un plach’i number y kico ta e reglanan pa cu esakinan. Si nan ta spera di e doñonan pa esaki bay na DIMP pa haci un investigacion pa saca afo si nan lo mester haya un plach’i number. Asina lo haya sa kico e regla ta segun e Departamento di Impuesto.

Segun Ruiz, esaki ta trece hopi pregunta pa nan. Na lo kier sa si nan tin un link unda cu nan por lesa riba e website kico e conseho ta y cual ta e leynan cu e director di DIMP ta referi na dje.

Nan como esunnan cu ta duna les pa rijbewijs, pa nan e machinenan aki ainda ta cay bou di e ley existente di ‘Motorfiets’, no mas cu e ta un discrepancia den e otro ley cu ta defini Rijbewijs A, cu ta di brommer, pasobra cu nan a cambie di 400 pa 600kg den e division di Motorfiets. Pero den e definicion di Rijbweijs A, el a keda na 400kg.

Pa mas lesa TREMPAN.




Pueblo ta pidi: Haci trabou di mantencion ora cu no tin hopi trafico
Por a nota cu pa loke ta infrastructura y su mantencion hopi biaha no ta bay di un forma eficiente. Diferente yamada a drenta di ciudadanonan riba e schedule di mantencion riba careteranan di Aruba.

Awe dia a habri cu personal di mantencion trahando riba Watty Vos Boulevard. E biaha’ki e ta un cortamento di mata cu por resulta den accidente di trabou. Aunke cu e mashinnan aki mester tin su capa protector, por sosode cu cualkier piedra por desvia y dal kibra un windshield. Esaki ta algo simpel pero ta trece gasto extra y molester pa cualkier di e partidonan envolvi.

Pero tambe sa mira otro trabounan cu ta wordo haci riba camindanan principal manera Green Corridor y Watty Vos Boulevard. Sea ta verf, haci limpi of drecha caminda mes, tapa buraco, etc. Pero pa haci e trabou aki,  ta cera caminda parcialmente.

E tipo di trabounan aki facilmente por wordo haci na momento cu tin menos trafico, sea riba diadomingo of den oranan di marduga. Na Hulanda ta conoci cu ta kibra y drecha caminda den un marduga. Cu e molester minimo pa automobilistanan. E lo por ta algo pa e departamentonan concerni of esnan encarga cu control of realisacion di e mantencionnan aki tene esaki na consideracion.




Fundacion Jantje Beton y CEDE Aruba lo construi dos speeltuin
Dia 10 november,  Stichting Jantje Beton y Stichting Centro pa Desaroyo di Aruba (CEDE ARUBA) a firma un Memorandum di Entendimento (MOU) importante na Cas di Cultura.

E evento a wordo atendi pa un grupo grandi di interesado den nos comunidad, entre otro di sector di turismo, hotelero, bancario, diferente compania y tambe fundacionnan local y departamentonan di Gobierno. Tur a demostra di tin un interes grandi pa yega na luga nan mas adecua y sigur cu ta na beneficio di nos muchanan y hobennan na Aruba.

Jantje Beton ta un organisacion experto ariba realisacion di luganan di hunga pa mucha. Desde 2020 nan a expande nan area di trabou pa henter Reino Hulandes. E realisacion di un speeltuin nobo na Boneiro door di Jantje Beton y nan plan pa crea ainda mas luga di hunga na Boneiro, Saba y Sint-Eustatius, awor por bira realidad.

CEDE ARUBA a haci’e posibel pa Jantje Beton por a bin Aruba y haci un investigacion riba (luganan di hunga) speeltuin y nan siguridad aki na Aruba. Desde januari 2023, CEDE ARUBA ta encarga cu e proyecto BARIO UNICO, den colaboracion cu Gobierno di Aruba, Centronan di Bario y un cantidad grandi di organisacion.

E forma con pa mehora facilidadnan pa hunga di mucha ta cuadra perfecto den e plan aki. Dia 9 di november, Jantje Beton a ricibi 1,5 miyon euro for di Nationale Postcode Loterij pa realisa seis speeltuin adicional riba e islanan di Reino Hulandes, incluso dos pa Aruba.

E acuerdo entre Jantje Beton y CEDE ARUBA a wordo acorda entre Stichting Jantje Beton, representa pa e Director-Gerente, Sr. Dave Ensberg-Kleijkers, Stichting Centro pa Desaroyo di Aruba (CEDE ARUBA), representa pa e director, Sr. Daniel B Tecklenborg. E financiamento pa e proyectonan lo sali for di e presupuesto anual di e partidonan y/o lo ser solicita na organisacionnan externo manera NGO, sponsernan comercial y particular, fondonan internacional y programanan di Union Europeo.

E colaboracion aki tin un termino di 3 aña, cual lo ser evalua cada aña y cu oportunidad pa eherce e recomendacionnan den e siguiente aña. Adaptacion den e protocol di colaboracion por wordo haci di mutuo acuerdo entre e partidonan.

E protocol di colaboracion historico aki a bira activo riba 10 november 2023, dilanti diferente stakeholders cu a duna nan conocemento y sugerencianan na e dos entidadnan aki cu a firma e acuerdo. E colaboracion aki ta ilustra e dedicacion y compromiso di tur dos organisacion cu e mesun meta cu ta bienestar di mucha- y hobennan na Aruba y den Reino Hulandes.

Un otro meta cu CEDE ARUBA kier alcansa pa mehoracion den estilo di bida den barionan na ARUBA.




Ambiente na competencia di auto chikito
Recientemente a tuma luga un evento organisa door di Hotwheels Aruba official. Nan a tene un expo diecast show and trade y e tawata un evento exitoso.

E evento a tuma luga na Centro Deportivo Betico Croes unda tawata tin e siguiente actividadnan:

20 x Collector’s Booth

Live drag Race Track

Competencia den Custom diecast Car’s

(Local y International )

Dino Jump

Bumblebee & Optimus prime Meet and Greet

Mini Z track

Barbie Photo booth

Play and learn Kids Corner

Mini Spookhuis

Best Halloween Costume for kids

Den e competencia di custom diecast tin e siguiente ganadonan:

Categoria Local MILD

1st Xilayne Oehlers

2nd Maya Farro

3rd Angel Odor

Categoria Local HOT

1st Emil Krosendiik

2nd Emil Krosendiik

3rd Angel Odor

Categoria Pro Class International

1st Greg Oehlers (Aruba)

2nd Greg Oehlers (Aruba)

3rd Putra Customs ( Indonesia )

Mester remarca cu aki Gregory Oehlers ta sigui pa e next Competencia na Las Vegas cu lo tuma luga den luna di februari, 2024.

Resultadonan di Grabbelton race y Grand Finally riba T’challa Raceway ta lo siguiente:

Grabbelton Race: Ganado tabata Gilbert Raven

Grand Finally Race

1st HAO Racing

2nd Xilayne Oehlers

3rd Remie Giel

Un danki Auba pa e tremendo acogida y por join nos page Hotwheels aruba Official pa mas informacion y shownan na caminda.




Mama di Michael Peguero Valdes mes kier laga haci autopsia
Sigur e morto di e hoben Michael Peguero Valdes tabata un shock pa comunidad. No solamente pa e echo cu el a kita su mesun bida den cel di ward’i polis, pero cu e tabatin solamente 16 aña.

Mama di e hoben Rose Andre Edouard no a para keto y a pidi conseho legal cerca abogado Desiree Croes, buscando asina husticia pa su yiu, pasobra el a sinti cu algo no ta cuadra.

Nos a combersa cu Rose Andre, kende a splica cu Minister di Husticia Rocco Tjon no ta di acuerdo pa laga haci e autopsia. Awo e pregunta ta pakico no.

Den su mesun palabranan el a comenta cu e ta sinti como mama, cu tur su derecho, kier sa kico a pasa cu su yiu.

El a conta cu tata di e hoben a papia cu e hoben dialuna atardi y e tabata bon stabiel. E hoben no tabata sufri di nada cu por yama un malesa. E ta sinti cu mester di un autopsia y ta exigi esey. For di e autopsia e por tin un claridad. E tin un duda, pasobra con un menor di 16 aña por a muri den un cel.

Ta pa e motibo ey mes Rose Andre kier recauda fondo pa e mes Rose Andre ta pidi pueblo di Aruba, pa duna un man p’e mes bay laga haci autopsia cu ta core den careda di 4 mil y pico florin, pa asina su curason ta mas trankil y pa tin un miho claridad riba morto di su yiu.

CON PA YUDA

Rose Andre a indica cu loke e curason dicidi. E tin su cuenta di banco y ta keda na cada ken kico nan por aporta cu ne. E lo keda hopi gradicido na esey pasobra e kier caba cu e autopsia pa e yiu por bay descansa na paz. Pa cada ken por aporta loke nan curason ta bisa, por mand’e riba number di cuenta di banco CMB #25637003 bao nomber di Rose Andre Edouard. Tambe por tuma contacto cu ne na telefon 5634452.

Pa mas detaye lesa TREMPAN.




Despues di 20 aña: Un dama studiando pa bombero
Dia 1 di november 2023 Cuerpo di Bombero Aruba a start cu un klas di no menos cu 12 hoben, interesa pa bira un bombero. E hobennan aki ta tur entusiasma pa pasa door di e curso special aki, den cual ta enfoca hopi riba condicion fisico pero educando riba e tecnica di paga candela y di rescate di bestia y hende.

Remarcabel ta cu despues di 20 aña, cu un dama ta forma parti di opleiding aki. Esneyda Perez tabata e prome y ultimo hende muhe cu a sigui e curso y a bira un bombero. El a sigui curso na Hulanda y a bin sigui na Aruba. Jacky van Putten tambe a yega di bira bombero, pero como boluntario.

Esey, manera a menciona, ta inusual. Pero e biaha aki a haya peticion di un hende muhe y a acept’e den e proceso di reclutacion. E opleiding riba su mes no ta facil pero mesun duro cu e ta pa un hende homber e ta pa e hende muhe tambe.

Pa Cuerpo di Bombero mes, ta despues di varios aña cu porfin un gobierno ta brinda e posibilidad pa por recluta mas bombero. E ultimo klas tabata na aña 2019. E opleiding pa bira bombero ta varia entre 12 pa 18 luna di tempo. Den caso di bomberonan pa ocupa un funcion den “middenkader”, ta desde 2007 cu no a organisa curso pa nan. Te cu aña pasa na augustus a cuminsa un klas di 18 bombero. E cursonan na Aruba ta sosode online den cooperacion cu Stichting Brandweeropleiding BOGO. E aspectonan local ta haya les na Aruba mes pero e parti teoretico mayoria ta for di Hulanda.

Tocante Cuerpo di Bombero

Cuerpo di Bombero Aruba ta existi desde aña 1976, como un departamento independiente. Prome cu esey e tabata parti di e trabounan di Polis. Awendia e ta conta cu como 140 empleado, di cual e mayoria ta traha activamente den combatimento di candela y trabounan di rescate. E empleadonan ta parti den 3 diferente post, situa na San Nicolas, na Aeropuerto y na Tanki Flip. 

Pa aña nan ta responde na mas o menos 1600 melding, cu ta varia entre combatimento di candela, rescate, yudansa special y trabounan na aeropuerto. Awendia e cuerpo ta bou encargo di un Management Team, cu ex-polis Emiliano Geerman na cabes.




Deleita cu un extravagancia culinario: Menu festivo cu combinacion di biña na Tango Argentine Grill
E fiestanan ta yegando y no tin miho manera di celebr’e cu deleitando bo gusto cu un espectacular biahe culinario. Te cu dia 21 di december, Tango Argentine Grill ta invita bo pa bin saboria e sabornan di e temporada cu su exkisito Menu di Pasco y Winepairing, un experiencia gastronomico sin igual.

UN TRIO DI PLATO TENTADO

1. Sopi Goulash Tradicional

Cuminsa bo bankete festivo cu e calor y e comfort di un sopi Goulash tradicional. E dushi y substancioso sabornan lo marca sin duda e tono di un experiencia gastronomico memorabel.

2. Carpaccio cu pesto di conoflok, pine nut y keshi parmesano

Pa un toke sofistica, disfruta di e Carpaccio cu un mescla di conoflok na pesto, pine nut y keshi parmesano. E explosion di sabor di cada hap ta complementa a la perfeccion cu e combinacion di e biñanan Laroche PN, mehorando e experiencia sensorial global.

DUSHI PLATO PRINCIPAL

1. Pecho di calacuna cushina lentamente cu ham huma, saus di anasa dushi, kroket di batata y mushroom na siboyo

E opcionnan di e platonan principal ta priminti di ta un sinfonia di sabor. Tanto asina cu si bo opta p’e pecho di calacuna cushina lentamente (slow cooked), dorna cu ham huma y un saus di anasa dushi manera e tentado Filet Mignon di 4 ons compaña pa cabaron pasa den conoflok hasa, asperge berde y batata machica cu conoflok, bo gusto lo ta un treat. A scoge e Trivento Golden Reserve Malbec Mendoza p’e expertonan pa halsa e experiencia gastronomico, creando un combinacion harmonioso entre cuminda y biña.

FINAL DUSHI

1. Creme Brulee di Amaretto cu ijscream di vanila y speculaas

Conclui bo bankete festivo cu un nota dushi cu e indulgente Creme Brulee di Amaretto, sirbi cu un ijscream di vanila y speculaas.

2. Crepe yena cu dulce de leche, mousse di strawberry y ijscream di vanila.

Como alternativa, opta p’e decadente crepe yena cu dulce de leche, mousse di strawberry y un dushi ijscream di vanila. E final dushi lo complementa a la perfeccion cu un combinacion di biña Luco Bosco Moscato, creando un sinfonia di sabor cu ta baila riba bo gusto.

RESERVACION OBLIGATORIO

Pa participa den e celebracion culinario aki, ta necesario reserva. Bishita tangoaruba.com pa obtene mas informacion y sigura bo luga n’e mesa. Cu un prijs di $45 pa persona, e menu di Pasco aki ta priminti no solamente un fiesta pa bo sentidonan, sino tambe un experiencia inolvidabel comparti cu bo sernan keri.




Biblioteca Nacional a ricibi e buki “Slaven zijn net kippen : 18 verhalen en gedichten over slavernij in de Cariben”
Jeroen Hoogerwerf a regala biblioteca su buki ‘Slaven zijn net kippen : 18 verhalen en gedichten over slavernij in de Cariben’. Esaki ta un compilacion di storia y poema. E buki a keda ilustra pa artista local Vanessa Paulina. 

Esaki ta un buki pa mucha tocante sclavitud. Tin storia tocante humiliacion, lucha, curashi y libertad. Ta e deseo di e autor cu e storianan ta contribui na mas conocemento di sclavitud y ta kibra cu cadena, malcomprendimento y ignorancia.

Pasobra nos tur ta ser humano y nos ta propiedad di nos mes. E buki ta den coleccion di biblioteca hubenil. Mucha por fia esaki.




Pa e palabra “mort’i hamber” directiva di Sindicato di Polis a cay!
Na december proximo e directiva lo a cumpli dos aña na mando, pero un diferencia di opinion interno a causa cu un miembro a tuma retiro. Esey tin como consecuencia cu henter e directiva a bira demisionario y no ta keda nada otro cu yama eleccion nobo, cu lo tuma luga dia 16 di februari 2024. 

Statuto ta bisa cu e directiva di Sindicato di Polis Aruba (SPA) por consisti di 7 of 9 miembro pero nunca menos di cinco. Na momento cu a instala e directiva actual nan tabata shete, pero den algo mas di un aña, dos miembro a dicidi di tuma nan retiro for di directiva. Consecuentemente a keda cu un directiva limita na miembro, cu a haci e trahamento dificil y fragiel. Un hende mas cay afo, ta nifica cu e directiva ta cay! Y esey a sosode diabierna atardi tambe, despues di un reunion exitoso di e altocomisario hunto cu e miembronan na Club POVA. 

No tabatin ningun problema durante e reunion. “Al contrario, e reunion a bay hopi bon”, asina Rodney Solognier, e presidente demisionario di SPA, a sigura na nos. El a admiti cu ta un asunto di algun dia caba andando cu a desemboca den retiro di e vice-presidente Rolando Maduro. 

Mester menciona cu ultimo tempo e sindicato ta rondona di reto. E ultimo presidente prome cu Solgnier, esta Jose “Chubato” Dirksz, tambe a tuma retiro memey di su periodo. E directiva ta sinti cu hopi biaha no ta conta cu sosten di miembronan ora di yama reunion pa tuma decision. Pero critica si e directiva ta haya su mes confronta cu ne constantemente, haciendo e funcion uno mal gradici pa e polisnan mes. 

E ultimo reto tin di haber cu integridad den seno di directiva di e sindicato. Parce cu tin un areglo cu diahuebs y diabierna ta considera “SPA-dag” pa cual e directiva ta haya “liber” di nan trabou policial pa por atende asuntonan sindical. Nan ta sinta na nan oficina pa atende cu retonan di nan miembronan. Pero, ta aki mes e problema ta sinta. Algun miembro di e directiva ta haci mal uzo di e areglo aki y ta opta pa traha toch riba diahuebs y diabierna y marc’e como “overtime” pasobra ta nan dia di traha den sindicato. Pero como polis y siendo cu ta pagando caba pa e dianan ey, tin hende ta cuestiona si e cobransa “extra” aki ta legal y tambe si e ta integro! 

Ta teme cu lo cobra tur e placa bek

Rolando Maduro, vice-presidente di SPA ta un di e miembronan di directiva cu a cuestiona e practica dudoso aki. A splica e polisnan envolvi cu tardi of trempan e asunto aki lo bira un problema y cu CAD lo investiga y probablemente DRH lo instrui Departamento di Finansa di Gobierno di Aruba pa cobra tur e placa cu a skirbi inhustamente na overtime. Claro cu esunnan envolvi no a keda contento y e relacion interno den e tiki miembronan cu a resta a bay atras. 

Recientemente tabatin un dia special, den cual cada districto a tene un dia di recreo pa e polisnan cu ta traha tur dia cu otro, por conoce otro miho. Tabata riba un dia asina cu diripiente a presenta un scarsedad y e superiornan di Rolando Maduro a pidie traha toch, aunke tabata riba un dia cu normalmente e lo mester a traha pa SPA. El a haci esey pa trabou por sigui normal. Su coleganan den SPA a imagina cu e lo a cobr’e na overtime, saliendo for di e punto di bista cu tur ta hacie asina semper. Mesora esunnan envolvi den cobramento di overtime a bay reclama Maduro dicon e si ta hacie. A hasta catalog’e como un “mort’i hamber” pa chica placa di overtime di gobierno. Y como cu e presidente no a intermedia y corigi e miembronan di directiva cu a insult’e, el a dicidi di entrega su retiro for di e directiva di SPA. El a sigura di NO a cobra overtime na ningun momento!

Directiva “a cay”

Como cu a resta cuater miembro so, a pone cu e directiva a bira ilegal y mester a yama eleccion mesora na februari 2024. Rodney Solognier lo pone su mes reeligibel? “Mi no sa ainda. Mi tin cu pens’e”, asina el a contesta. Mester menciona cu nos a haci e mesun pregunta na Rolando Maduro, cu ta conta cu un bon acogida entre e polisnan. E tambe a contesta cu e tin cu consulta cu su famia ainda. Pero mirando e relacion den e directiva aki, probablemente e lo no kier sigui den e mesun gang, sino lo mester bin henter un ekipo nobo cu si por funciona cu otro. 

Tocante Rodney Solognier

Rodney Solognier mes no ta desconoci den Sindicato di Polis Aruba (SPA). Pa algun aña caba e ta sirbiendo e miembronan den diferente funcion, pero nunca di presidente ainda. Den eleccion di dia 29 di mei 2020, a eligie como vice-presidente, ora cu Omar de Kort a dicidi di no pone su mes reeligibel. Aña pasa e competencia pa vice-presidente tabata entre e y Rolando Maduro, ambos tabata den directiva caba. Den e ultimo eleccion el a gana como presidente. 

Rodney Solognier a drenta Cuerpo Policial desde dia 1 di maart 1995, pues a cumpli 26 aña como polis. El a crece den e trabou, te yega e rango di subinspector di polis y ta den funcion di “Chef van Dienst” den e districto di Santa Cruz. E funcion aki ta relativamente nobo y ta encera un version profesionalisa, adapta y cu amplio responsabilidad, compara cu locual antes tabata conoci como un “wachtcommandant”. Den e rol nobo, e polis den e funcion ey ta e hefe di tur e polisnan uniforma riba warda na e momento ey y tin autoridad di un subfiscal.

Tocante Sindicato di Polis

Sindicato di Polis Aruba ta existi desde aña 1986, ora Aruba a bira pais y nos a conta cu nos mesun cuerpo di polis. Prome cu esey Aruba tabata parti di Cuerpo Policial di Antias Hulandes y como tal e polisnan tabata miembro di e sindicato di polis di Antias, NAPB. Nan tin mas o menos 485 miembro di e 600 empleadonan (polis y civil) cu ta traha na Cuerpo Policial di Aruba. E prome presidente di SPA tabata Leslie Merkis sigui pa Isidro “Chido” Maduro qepd., Coizy Krozendijk, Victor Simon qepd, Eric Zaandam qepd, Miguel Maduro, Angelo Davelaar, Edgar Maduro, Jose Dirksz y awendia Rodney Solognier.




Despues di basta grito di auxilio: DOW a bin drecha e buraco
Pa algun dia caba, diferente chauffeur a tuma contacto cu nos mesa di redaccion pa asina comparti nan disgusto y mas cu claro nan preocupacion pa locual ta trata e mal estado, cu hopi di e careteranan di Aruba ta na e momentonan aki.

Hopi di nan den gasto cuantioso pa asina por drecha taira y/of parti di nan vehiculo cu a ricibi un of otro daño debi na e mal estado cu nos careteranan. Buraco tur caminda y hopi chauffeur no ta percata na tempo y ta cay den nan. Basta taira gepak y comunidad rabia.

Diahuebs mainta a habri cu personal di DOW den accion. Nan a presenta den Hendrikstraat, caminda un sin fin di auto a pasa den un buraco grandi, algun te hasta a kap taira.

No a tarda mucho si cu a manda hende pa drecha e situacion. Nan a yega mesora y tapa e buraco, no solamente den e caya aki pero algun caya mas cu tambe tabata tin mester di reparacion. E grito di auxilio a yuda y solucion a yega.




Colegio Ora Ubao a clausura Siman di Buki cu actividad hopi creativo
Diabierna siman pasa a finalisa e siman di Kinderboeken Week, of Siman di Buki pa Mucha y nos a bishita Colegio Ora Ubao cu a clausura esaki den un forma totalmente creativo cu e muchanan. Henter e siman nan tabata tin diferente autor cu a bishita e scol pa lesa pa e muchanan, y diabierna a clausura cu un exposicion bunita di cada klas.

Pa motibo cu e tema ta Mi Buki, Mi Cas, a bini cu e grandioso idea pa e muchanan. Cada klas a haya un tema den forma di un pais, y cada Klas mester a traha obra di man di e casnan pa cada pais cu nan a haya asigna. E muchanan mester a pasa rond di e scol despues pa disfruta di e diferente obra di man cu nan a traha. 

“No por keda sin gradici e maestronan cu a duna tur di nan banda pa realisa esaki y sin lubida mayor, mi ta kere nos a lanta e interes pa lesamento den e mucha den nan pasobra nan a bin cu algun obra increibel, hopi bunita,” segun Nanette Vingal-Lacle, cabesante na Colegio Ora Ubao. 

Pa mas lesa TREMPAN.




SETAR: Fiber a yega San Nicolas!
SETAR ta orguyoso di anuncia cu su proyecto di Fiber a yega e districto di San Nicolas. Dialuna mainta e team di SETAR a pasa bishita e prome tres clientenan cu a wordo conecta riba Fiber na Zeewijk cu e slogan: “Fiber is here!”.

Un proyecto a cuminsa cu e prome instalacionnan di Fiber den e districto di Noord, despues a sigui pa e districto di Savaneta y awo a yega na turno e districto di San Nicolas.

SETAR su meta ta pa traspasa tur cliente existente cu servicio di SETAR pa Fiber y IPTV p’asina por brinda nos clientenan un experiencia moderno cu speednan cu por yega 1 Gigabit y un conexion stabil y confiabel sea na cas of negoshi. Despues di finalisa e districto di Savaneta pa San Nicolas, e team di SETAR lo sigui den Noord, Oranjestad y Santa Cruz.

Pa SETAR como un compania innovativo semper ta importante pa ofrece lo ultimo den tecnologia y sigui inverti den un infrastructura nobo y moderno pa nos isla. Asina aki SETAR, como nos compania nacional di telecomunicacion, ta demostra su compromiso cu nos isla y ta sigui traha pa hiba nos isla na e siguiente nivel cu Fiber.  




Multitud grandi p’e caminata di diversidad den Caya Grandi
Diasabra a tuma luga e caminata di diversidad organisa pa Fundacion Orguyo den centro di ciudad. Un multitud di persona a presenta p’asina demostra cu nan ta pro inclusion den tur sentido di palabra. Cu bandera di tanto Aruba y rainbow flag a cana di Plaza Nicky Habibe te Plaza Daniel Leo p’asina demostra cu nan tambe ta forma parti di e comunidad. 

Nan tabat’ey, nan t’ey y nan lo t’ey tambe. A combersa cu diferente persona durante e caminata aki. Entre otro, e presidente di Fundacion Orguyo, lider di Accion 21, Miguel Mansur, Minister Geoffrey Wever, Director di ImSan, ex-parlamentario Desiree Croes, dokter y diferente personahe den nos comunidad.

Ayera a mira un grupo a marcha pa conserva famia manera cu e ta, pues entre hende homber y hende muhe mientras cu e grupo di awe ta vocifera cu nan kier mas inclusion na Aruba. Ya tin un tratamento largo legal tumando luga. A entama un caso contra gobierno pero a perde den corte di prome instancia, a sigui pa hof caminda a gana gobierno y awo ultimo gobierno a dicidi di bay casacion contra Fundacion Orguyo. 

Otro siman lo tin tratamento di caso den casacion na Hulanda, pa cual Fundacion Orguyo den su totalidad ta biahando pa Hulanda p’asina sigui e caso di cerca. Ta importante pa nan tambe forma parti di e comunidad di Aruba. 




Celebra fiesta cu estilo: Mambo Jambo’s Holiday Group Package cu Open Bar
Bo kier duna un toke festivo na bo celebracionnan Navideño? Drenta den e alegria di e temporada cu e exclusivo Pakete pa Grupo Navideño di Mambo Jambo, cu ta inclui un extravagante Open Bar cu ta priminti di haci cu bo reunion lo ta inolvidabel.

Difundi e alegria di fiesta cu un presupuesto accesibel:

Pa solamente $25 pa persona den e prome ora y $23 pa persona cada ora adicional, e Pakete pa Grupo Navideño di Mambo Jambo ta un forma fantastico pa sigui celebra sin keda bashi. Si ta trata di un reunion familiar intimo manera un fiesta anima na oficina, e pakete aki ta garantisa cu tur por disfruta di e alegria.

Un sinfonia di bebida p’e temporada:

Deleita cu un dushi seleccion di bebida premium selecta pa captura e esencia di e temporada. For di e festivo Amstel Bright y Heineken te n’e caluroso brasa di Captain Morgan Spiced, e variedad di Mambo Jambo ta un celebracion den cada sip. Disfruta di e clasiconan Navideño manera Johnny Walker Red Label, Smirnoff Vodka, Tanqueray Gin y Jose Cuervo Silver Tequila.

Crea recuerdo festivo cu mixologia di experto:

E experiencia ta bay mas leu di e bebidanan tradicional, cu e mixologonan experto di Mambo Jambo creando cocktail di autor perfecto p’e temporada. For di e anima Aruba Ariba, te n’e clasico Margarita y e exotico Sex on the Beach, tin un sabor pa cada gusto. E opcionnan sin alcohol, manera refresco y juice, ta satisface tur e preferencianan.

Reserva bo espectaculo Navideño: Sigura bo luga awe mes!

Cla pa converti bo reunion Navideño den un acontecimento festivo? Reserva di biaha: manda un mensahe na [email protected] pa reserva bo luga y sigura un temporada yena di alegria.

Actua awo: Luho Navideño pa un tempo limita

No perde e pakete exclusivo aki pa grupo cu Open Bar, disponibel solamente te cu dia 31 di december. Haci cu bo celebracionnan Navideño ta extraordinario cu e oferta festivo di Mambo Jambo. Pa mas informacion, bishita mambo-jambo.com.




Comerciante Uni Aruba a introduci aplicacion nobo pa nan miembro
Diaranson ultimo a tuma luga un evento organisa pa Comerciante Uni Aruba (CUA) den Gloria. Aki ta caminda a introduci nan aplicacion nobo cu tin hopi beneficio pa tur nan miembronan. Frans Ponson ta presidente di CUA y durante un entrevista cu representante di Headlines Group, kende t’e cas editorial di 24ora.com y TREMPAN, a conta cu; no ta trata di un evento grandi sino un anochi pa elabora riba e plataforma cu Comerciante Uni a traha na beneficio di su miembronan. 

Claro, tabatin espacio pa netwerk tambe entre e comerciantenan. E ta nan ultimo encuentro pa aña 2023, e miembronan a bin hunto pa vocifera nan preocupacion y comparti idea.

CUA ta publica tur documento cu nan ricibi y cu ta na beneficio di e comerciantenan. Pues, por pensa aki riba ley nobo, maneho di gobierno, documento di turista cu ta drenta, investigacion y mucho mas. E ta un aplicacion caminda por ricibi y comparti informacion. 

Apart di e portal di ricibi y comparti informacion, tin un seccion caminda por “chat” cu otro. Un comerciante por lansa su pregunta of preocupacion y otro por reacciona riba dje y comenta con el a resolve mesun problema ey of di ki forma por resolv’e y kisas hasta ken por yud’e resolve. 

Den CUA, ta conta cu fiscalista, abogado, dokter y persona den tur area di trabou.

E idea ta pa uza e plataforma mas y mas. Por uz’e trankil sin ningun problema. Ora e preocupacionnan bira grandi, na nan turno CUA mes lo atende esaki cu gobierno. 

Durante e evento di CUA, a mira cu na comienso cu durante e netwerk ya a cuminsa papia di posibel deal cu por cera hunto. Pa locual t’e app mes, tin un seccion estilo Facebook caminda bo por market bo producto. Pues bo ta publica bo servicionan y asina ta sigur cu tur persona cu tin acceso na e app, por mir’e y haci uzo di bo servicionnan tambe. 

“Ley pa un ley pa tur”, ta CUA su lema for di comienso. Locual a nota si, ta cu, durante e ultimo lunanan, e miembresia a crece. Awo ta posibel hasta pa postula bo mes como miembro di directiva, di cual e miembronan lo vota pa esunnan cu postula nan mes. 




Biblioteca Nacional a ricibi e buki “Slaven zijn net kippen : 18 verhalen en gedichten over slavernij in de Cariben”
Jeroen Hoogerwerf a regala biblioteca su buki ‘Slaven zijn net kippen : 18 verhalen en gedichten over slavernij in de Cariben’. Esaki ta un compilacion di storia y poema. E buki a keda ilustra pa artista local Vanessa Paulina. 

Esaki ta un buki pa mucha tocante sclavitud. Tin storia tocante humiliacion, lucha, curashi y libertad. Ta e deseo di e autor cu e storianan ta contribui na mas conocemento di sclavitud y ta kibra cu cadena, malcomprendimento y ignorancia.

Pasobra nos tur ta ser humano y nos ta propiedad di nos mes. E buki ta den coleccion di biblioteca hubenil. Mucha por fia esaki.




Otmar Oduber:  Hues a pidi pa scucha Marisol Tromp e gañado di mas grandi
“Berdad semper lo vence maldad,” e politico (y sospechoso di husticia) a declara dilanti corte na final di e regiezitting di caso Flamingo. Dialuna tabatin e prome sesion unda cu a haci peticion y diahuebs mainta hues a anuncia e decision.

Cu e decision di Corte pa acepta mayoria di su peticion (di testigo) el a keda masha contento.

Pa cuminsa el a bisa cu e ta un persona cu semper a kere masha hopi den husticia. Pero e no por keda sin bisa cu loke ta pasando cu Ministerio Publico  no ta bon pasobra nan no ta imparcial. “Mi ta contento awe di mira cu despues cu Ministerio Publico no tabata di acuerdo pa scucha testigo; el a nenga tur hende y awe corte a bisa algo diferente.”

Loke Oduber ta cuestiona ta cu Ministerio Publico durante cuater aña a scucha tur sorto di testigo cu a duna declaracion cu ta atach’e y acus’e di cosnan contra ley, y awo cu e caso a yega corte no kier pa rechasa su peticionnan. Mas e hendenan cu nunca antes a wordo scucha pero si ta acus’e di a nombra e personanan aki politicamente. Nunca OM a scucha e personanan aki como testigo.

Tin cuater di e 31 testigonan acepta cu Oduber ta masha contento cu a bay di acuerdo pa scucha nan. Ta papia di tres funcionario di Cuerpo Policial di Aruba (Landsrecherche y RST).

Pa relato amplio lesa TREMPAN.




Ling & Sons a lanza su campaña di fin di aña
Ling & Sons Food Market ta lanza su campaña di fin di aña na unda ta invita un y tur pa participa pa gana premio den luna di november y december. Ling & Sons lo tin mas cu tres mil premio y na final tin e premio grandi. 

Segun Marlene Maduro, group marketing director, Gana e Golden Box, balora na 10,000 florin na premio manera TV, laptop, iPhone, Nintendo Switch, Play Station, Smartwatch, tablet y hopi otro premio mas! 

Pa participa ta facil!  

Ricibi un Scratch & Card ticket cu bo compra di 75 florin of cumprando e marcanan participante: Colgate, Irish Spring, Dark horse, Apothic, La marca prosecco, Absolut vodka, Josh, Mezzacorona, Amstel Bright, Miller Lite, Alamos, J.Lohr, Mudhouse, 689, Henri willig, Old rotterdam, Old parr, Buchanan’s, Ponche Caribe.

Mas bo Shop, Mas chens bo tin di gana premio cu Ling & Sons Food Market. 

Ademas di e premionan via Scratch & Win cards, por scan e QR-code riba e Scratch & Win card y hunga online pa gana premio. 

Bo no a gana premio via e Scratch & Win of online? – Yena bo informacion riba e ticket y deposita esaki den e tombola na Ling & Sons. 

Ling & Sons lo saca 10 finalista via e raffle dia 5 di januari 2024 cu lo ta invita p’e Golden Box Shopping Spree na unda lo haya sa ken ta bira e ganado di The Golden Box na Ling & Sons Food Market. 

Pa mas informacion bishita www.lingandsons.com, of shop.lingandsons.com. 




Despues di 24 aña Fundacion Telefon pa Hubentud Aruba a cambia logo
Dia 9 di november ultimo e logo nobo di Fundacion Telefon pa Hubentud Aruba a revela durante un bishita di Prinses Beatrix na e organisacion.

Despues di 24 aña Fundacion Telefon pa Hubentud Aruba/ 131 a cambia di logo. Agradecido na e representacion cu e logo anterior a haci pa nos organisacion durante 24 aña, nos a tuma despedida di dje. Mirando tur e servicionan nobo cu nos organisacion ta dunando y cu den futuro cercano lo bin acerca y asina aki prepara nos organisacion pa e siguiente 25 aña. Nan a duna e mucha- y hobennan di Aruba e oportunidad durante un competencia di pintura pa yuda nos yega na nan logo nobo. Un diseñador profesional a ahusta e pintura ganado overall den un formato profesional. 

E logo ta ilustra un mucha, hoben, adolescente. E logo ta ilustra hende muhe y hende homber. E logo ta e mucha, e hoben, e adolescente cu ta busca/ ricibi asistencia for di nos organisacion. E color blauw ta ilustra e derechonan di mucha cu nos organisacion ta funda ariba dje y ta para p’e. E outline blauw cu ta forma e mucha/ hoben/ adolescente ta ilustra cu e asistencia di 131 ta rond di e mucha/ hoben/ adolescente, y ta protege e mucha/ hoben/ adolescente contra di tur locual ta stroba su desaroyo y ta strob’e di disfruta di su derechonan. Aki e link di e video di e logo nobo: https://www.youtube.com/watch?v=g0coeC7qcvA

Bo por mira cu e mucha/ hoben/ adolescente ainda ta na telefon, locual ta hiba bo un tiki bek na con nos a cuminsa. E mesun telefon aki, cu ta mas moderno, ta uza door di e mucha/ hoben/ adolescente pa yama, ta uza door di e mucha/ hoben/ adolescente pa chat cu nos, manda nos e-mail y bishita nan website y nos social. Tambe e mucha/ hoben/ adolescente ta ricibi informacion di 131 durante charla, tayer of proyecto na scol.

Manera e ultimo 24 aña, den e siguiente 25 aña e servicionan lo ta gratis y anonimo. Fundacion Telefon pa Hubentud Aruba/ 131 kier a gradici su diferente partnernan cu ta tuma nan impacto social na serio y ta inverti den e mucha- y hobennan.Pa mas informacion tocante e logo nobo di Fundacion Telefon pa Hubentud Aruba por tuma contacto cu Fundacion Telefon pa Hubentud Aruba via nos website: 131.aw, facebook: https://www.facebook.com/telefon.hubentud/, e-mail: [email protected] of telefon 5886138/ 5884011.




Pampers ta presenta: Happy Parents Happy Children Conference
Pa di dos aña sigui, Pampers ta e patrocinado oficial di e conferencia Happy Parents Happy Children Conference. Pampers ta conoci mundialmente como un marca cu ta provee seguridad y proteccion pa baby. No solamente kier provee producto di un calidad superior cu ta laga e baby sinti sigur, limpi y proteha, sino kier apoya e mayornan den e relacion aki. 

Ana Maria Ramirez ta brand manager di Pampers, el a conta cu e no ta un secreto cu ora di haya un baby, no ta un proceso facil, e no ta bin cu un guia. Ramirez ta haya tipo di evento asina hopi importante pa informa e mayornan con por lanta e yiu na un miho manera. Durante e conferencia, tabatin un sala apart caminda a tene un expo. Pampers a uni cu Bump Aruba kende ta yuda mama nan den necesidad, Kiara Arends ta na cabes di e fundacion. E fundacion ta yuda e mayornan no solamente cu productonan di baby manera lechi of productonan pa baby sino cu pampers tambe. Durante e expo, tur persona cu participa ta significa un donacion na e fundacion di Kiara Arends.

Kiara Arends ta sumamente contento cu desde inicio, Compra a sostene e fundacion. Arends ta satisfecho cu e donacion cu nan ricibi danki na e participantenan. Pues, cada persona cu inscribi pa gana e un basket di Pampers, ta significa un donacion pa Bump Aruba. Mama hoben keto bay ta un fenomeno na Aruba y algo cu sigur tin cu cambia. Bump Aruba keto bay ta activo yudando e mamanan cu tin mester mas ayudo. Por ehempel, e siman aki mes a yuda como trinticinco mama cu productonan di baby. Danki na Compra y Pampers, esaki lo por sigui y pa den futuro cercano lo yuda mas mama cu producto di baby.

Queeny Bergen ta forma parti di e ekipo organisado di e conferencia Happy Parents Happy Children. El a conta cu esaki ta nan segundo edicion. Tur cos a cuminsa aña pasa cu un seminario y a mira e necesidad y petion pa hacie mas grandi ainda. E prome edicion tabata enfoca solamente riba mayornan. E biaha aki e ta mas grandi y enfoca pa tur cu tin di aber cu e mucha, pues pensa riba e docente, e wela, coach, pues tur cu tin influencia. A combina e conferencia cu un expo caminda diferente organisacion tabata presente pa duna informacion na tur cu a presenta. E evento mes a tuma luga den Cas di Cultura.  




Registra awo pa e di Seis Edicion di Diabetes Run & Walk
Otro siman diadomingo, 12 di november, e di 6 edicion di Diabetes Run & Walk lo tuma lugar na Botica Eagle unda participantenan lo ta coriendo hunto pa recauda fondonan pa Jump18. E Run & Walk, presenta door di Botica di Servicio, Royal Aruba Aloe, y Subway, ta casi sold out, dus segura bo lugar awo via www.diabetesrunaruba.com!

Jump18 ta un organisacion di hobennan profesional di salubridad na Aruba y un pediatra cu ta desaroya un iniciativa practico pa capacita e muchanan y nan mayornan pa mehora nan salud y bienestar. Jump18 su obhetivo ta pa yuda tanto muchanan como na mayornan pa biba un bida mas saludabel, (re)educando y desafiando nan creencianan limitante. 

Dr. Jamiu Busari, hunto cu su team di profesionalnan, ta uni hunto pa asina brinda un programa di 6 luna pa muchanan asina ricibi workshops y siña con pa come saludabel, ta den movecion constante y otro tayernan pa asina trece miho calidad di bida na tanto e muchanan como henter famia. 

Cu e evento aki, e organisacion por recauda fondo pa iniciativanan cu ta promove e prevencion di diabetes y tambe siña personanan cu diabetes con pa maneha y tambe preveni e malesa aki di miho forma. No solamente esaki, pero tambe pa curasha y conscientisa e pueblo di Aruba tocante diabetes tipo 1 y tipo 2 en cuanto con esaki ta wordo maneha y preveni.

Diabetes ta sigui ta un problema serio riba e isla di Aruba, di cual e porcentahe di personanan cu diabetes ta casi dobel e porcentahe di e populacion mundial cu tin diabetes. E mita di pashent cu diabetes no ta ni na altura cu nan tin e malesa y no ta ricibi e atencion medico cu nan mester. Durante varios añanan, Botica di Servicio, hunto cu otro instancianan, a uni man den trece conscientisacion di diabetes riba e isla di Aruba. 

E aña aki, Diabetes Run & Walk 2023 ta na expectativa di ricibi 1.500 personanan pa participa den e di seis edicion y asina contribui na e causa di diabetes riba e isla di Aruba y contribui na e prevencion di diabetes entre nos muchanan. 

Pa registra, bishita nos website https://diabetesrunaruba.com/ of scan e QR code. 

Check out e Facebook page na “Diabetes Run & Walk” https://www.facebook.com/diabetesrunaruba pa mas informacion y updates

Subscribe na nos newsletter pa ta up-to-date cu tur e informacion tocante e careda y otro contenido http://eepurl.com/dJTVfs 




Hyatt Regency ta en busca di personal
Hyatt Regency Aruba Resort Spa & Casino ta habri porta pa esunnan cu ta interesa pa forma parti di e ekipo di Hyatt. 

Nan tin un serie di vacatura cu ya habri pa tur esunnan cu ta motiva pa forma parti di e team dinamico. Tin posicionnan habri den F&B, den area di Guest Services, den Recreation, Front Office, Housekeeping, Security, Preparation (cushina) y tambe den Casino.

Pero banda di esey, tin tambe posicion pa part-timers den F&B y den Recreation.

Ta facil pa aplica. Uza e barcode aki riba e flyer pa haya mas informacion. Of por yama 523-4556 pa informacion adicional.




Jantje Beton y Cede Aruba a topa cu Prinses Beatrix den Neptali Henriquez Park
Despues di su actividadnan na Corsou, Prinses Beatrix a yega Aruba diahuebs y di biaha su dia a cuminsa, entre otro na Neptali Henriquez Park caminda cu el a topa cu entre otro director di Jantje Beton y tambe Cede Aruba. Ta conoci cu Su Altesa Real tin un luga special pa mucha den su curason y ta patrono di diferente organisacion. Durante di su bishita na Neptali Henriquez Park, Postcode Lotterij a haci un donacion substancial na e proyecto entre e dos organisacionnan aki pa bin cu diferente parke pa mucha hunga den dje.

JANTJE BETON

Esey ta loke e ta pa Jantje Beton tambe. Prinses Beatrix desde 1971 ta un ‘beschermvrouw’ of patrona di Jantje Beton , pasobra e ta haya cu ta hopi importante pa por atende cu tur mucha den reino tur dia por hunga pafo. Segun Dave Ensberg-Kleijkers, director di Nationaal Jeugdfonds Jantje Beton, jammer cu no por mira esaki riba e islanan di reino.

Na Aruba por mira esaki na Pariba di brug, na Santa Cruz caminda cu tin poco luga caminda e muchanan por hunga pafo. Un bunita espacio pa wega manera Neptali Henriquez Park no tin hopi caminda y esey ta algo cu kier cambia.

Hunto cu Cede Aruba, Jantje Beton lo bay realisa esaki y danki na Postcode Lotterij a haya fondo pa haci esaki. Den e proximo añanan lo bay cumpli cu esaki, p’asina e muchanan por crece na un manera sano pasobra nan merece esey. Nan merece tur lo miho di loke tin di ofrece den reino, Ensberg-Kleijkers a indica.

CEDE ARUBA

Cede Aruba tambe tabat’ey presente durante e recepcion pa Prinses Beatrix. Segun director di e institucion, Daniel Tecklenborg, e ta hopi contento cu e colaboracion cu Jantje Beton y cu a haya atencion di Prinses Beatrix.

E colaboracion a cuminsa na 2022, unda cu a bishita Stichting Jantje Beton na Hulanda y a conta cu nan a bira activo den Caribe Hulandes, esta Boneiro, Saba, Sint Eustatius. Tecklenborg a comenta cu a puntra si por colabora cu nan. A haci un investigacion na februari.

A bay diferente scol, reuni cu diferente stakeholder y mira cuanto speeltuin tin. Tin na Aruba pero tin hopi a bay atras, y mirando cu e poblacion a crece, tin mas mucha tambe. No ta tur caminda tin bon luga.




Lotto ta cambia bida: Albertico tin casi 2 miyon florin awe riba su cuenta
Pa 2023 Aruba ta conoce su di tres miyonario cu Lotto, e Loteria di Aruba. Durante dia Albertico a presenta na Lotto p’asina cobra su premio miyonario di 1 miyon 900 mil florin cu tabata bendi na Suemar Lottery II diasabra 11 di november! E number ganado tabata 01-22-24-30-34.

Albertico a conta cu awe el a bay controla su ticket y a inform’e cu su ticket ta uno ganado y no tabata sigur si su persona a gana e jackpot miyonario di Lotto 5. El a keda emociona ora cu a inform’e cu e ta e feliz ganado di 1 miyon 900 mil florin.

Lotto, E Loteria di Aruba tin diferente wega, Catochi, Big 4, 1-OFF, Zodiac, Wega di Number di Korsou di Lotto, Lucky 3, Multi-X, Lotto di Dia, Lotto 5, Mini Mega y cu su Mega Plus, y e diferente weganan di Raspa y Gana y Instacash. Tambe lo por hunga Lotto Online door di bishita: bit.ly/3oIz5K9 pa por registra. Cumprando Lotto bo ta contribui na deporte riba nos isla.

E meta ta pa organisa loteria, cambia bida di su hungadonan y na mes momento inverti den deporte local pa medio di donacionnan na e comision di subsidio.




Jingle di carnaval 70 ta consisti di Soca y Tumba
Carnvanal 70 a ranca sali riba 11 di november 2023 durante un lansamento n’e banco RBC. Darren van Ommeren, presidente di SMAC, durante un entrevista cu 24ora.com a conta cu ta prome biaha SMAC ta encarga cu e parti di jingle. E biaha aki e jingle lo ta un poco diferente pero sigur ta locual carvanal ta para p’e. 

Cu e jingle aki lo ilustra e celebracion cu Aruba so sa con celebr’e, den gran forma. Carnaval di Aruba ta un di esunnan mas bieu compara cu den region.

Dwight Leoneta a forma parti di e ekipo di produccion pa cu e jingle. P’e mes como persona, ta un honor pa por a co-producie hunto cu su bon amigo, Rygel Isabella. E produccion a bay den un tempo basta rapido. E jingle ta consisti di Soca y Tumba, cual ta e dos generonan cu mas Aruba ta biba durante e periodo di carnaval.

Rygel Isabella, manera indica, a forma parti di e duo dinamico cu a produci e jingle pa carnaval 70. Isabella tin algun aña ta dedica na musica y specificamente na soca. 

Bradley Vesprey a dedica na e parti di Soca y Chandell Boemond na e parti di Tumba. Pierre Rafini, Gerente di Region di RBC Royal Bank Aruba, a indica cu pa RBC e ta un honor pa sigui contribui na carnaval. Nan tin binticinco aña ta hacie y ya ta anticipando pa futuro. 

E ta un proyecto asina grandi cu entre otro Ruben Garcia a laga atras y tin cu sigui cu ne. E ta un otro generacion, tur ta bin cu diferente idea. E diversidad y inclusion ta importante y tin cu biba cu ne.  Na final, e meta ta pa haci carnaval di Aruba mas grandi.  




Despues di basta grito di auxilio: DOW a bin drecha e buraco
Pa algun dia caba, diferente chauffeur a tuma contacto cu nos mesa di redaccion pa asina comparti nan disgusto y mas cu claro nan preocupacion pa locual ta trata e mal estado, cu hopi di e careteranan di Aruba ta na e momentonan aki.

Hopi di nan den gasto cuantioso pa asina por drecha taira y/of parti di nan vehiculo cu a ricibi un of otro daño debi na e mal estado cu nos careteranan. Buraco tur caminda y hopi chauffeur no ta percata na tempo y ta cay den nan. Basta taira gepak y comunidad rabia.

Diahuebs mainta a habri cu personal di DOW den accion. Nan a presenta den Hendrikstraat, caminda un sin fin di auto a pasa den un buraco grandi, algun te hasta a kap taira.

No a tarda mucho si cu a manda hende pa drecha e situacion. Nan a yega mesora y tapa e buraco, no solamente den e caya aki pero algun caya mas cu tambe tabata tin mester di reparacion. E grito di auxilio a yuda y solucion a yega.




Iglesianan Cristian di Aruba: Na Aruba no ta discrimina e comunidad LGBTQ+
Dia 3 di november un gran cantidad di ciudadano a subi caya pacificamente pa mustra gobierno cu mayoria di e pueblo di Aruba kier mantene matrimonio como un aliansa entre un homber y un muhe den nos leynan.

Di otro banda ta un grupito chikito ta dun’e hopi publicidad y ta haya hopi publicidad pa e causa di e comunidad LGBT+. Corte di casacion na Hulanda tin un veredicto di Hof den discusion y den Parlamento di Aruba tin un proposicion di ley den discusion. Loke ta den discusion ta si dos persona di e mesun sexo tin e derecho di casa cu otro na Aruba.

Corte Europeo pa Derecho Humano, e corte mas halto di mundo den asuntonan di derecho di hende, a dicta caba cu un pais cu nenga parehanan di mesun sexo e derecho pa casa no ta discrimina. Aruba su codigo civil no ta discrimina parehanan di mesun sexo pasobra Corte Europeo pa Derecho humano a dicta cu casamento di hende di mesun sexo no ta igual na casamento di un homber y un muhe. E veredicto aki ta e hurisprudencia pa aplica den e caso actual di casacion di Pais Aruba.

Den e veredicto di Hof e huesnan a argumenta cu no tin documentacion cu mayoria di e pueblo ta contra matrimonio di personanan di mesun sexo. Pero e echo cu un gran cantidad di ciudadano a subi caya na un forma pacifico pa defende matrimonio original mester ta suficiente motibo pa Gobierno busca pa sa kico mayoria di pueblo ta opina.

Basa riba e leynan existente,  e corte di mas halto di derecho humano no ta obliga Aruba legalisa matrimonio di mesun sexo. E unico motibo valido pa Parlamento legalisa matrimonio di mesun sexo ta si mayoria di nos pueblo den un referendum organisa pa Gobierno scoge pa reconoce e relacion entre dos persona di mesun sexo como matrimonio.




Hues a aproba pa scucha mayoria testigo di Otmar Oduber
Awe un biaha mas tabata den corte e politico Otmar Oduber, envolvi den caso di corupcion Flamingo. Dialuna ultimo a cuminsa cu e regiezitting unda tanto defensa como Ministerio Publico por a haci peticion relaciona cu e caso.

Defensa di Otmar Oduber y di otro acusadonan: AIsha Esser; Richenella Wever Croes; Jeandrick Oduber y Laurent Philips a haci diferente peticion.

Por bisa cu mas cu 50% di e peticionnan a wordo honra. Abogado mr. Vito Carlo, representando Otmar Oduber, pafo a bisa di ta sorprendi. El a sinti cu e hues, cu a bini di afo, a profundisa su mes den e dossier y a sinti cu mester di mas informacion. 

El a bay di acuerdo cu gran mayoria di e peticionnan di dje. Solamente a rechasa esun di e ministernan. Y a agrega uno, cu ta drs. Marisol Tromp.

Pa un relato amplio lesa TREMPAN.




Comunidad LGBTQ+ ta mal uza simbolismo di ‘Throw down the wall’
E famoso expresion ‘tear down this wall’ conoci manera e Berlin Wall Speech cu presidente di Merca, Ronald Reagan, a haci popular na West Berlin riba 12 di juni, 1987, a resona den Hoge Raad siman pasa durante caso di casacion riba matrimonio di mesun sexo na Hulanda.Esaki tambe ta algo cu a hala atencion di Asociacion di Iglesianan Cristian na Aruba.“Pa nos e ta gewoon un emocion eyden. Un cos pa gana punto,” segun pastor Frank Daal di Asociacion di Iglesia Cristian Aruba. E expresion popular aki su simbolismo ta mucho mas profundo segun Daal cu un comportacion di un grupito of escogencia personal pa ta homosexual. “Bo no por compar’e cu e nificacion berdadero di e frase aki.” Ora cu bo studia di unda e expresion aki a bini, eynan si por papia riba derechonan humano segun e pastor, pasobra ta papia di un muraya di hero separando famia y hendenan for di otro.

Lesa mas den TREMPAN.




Kiwanis Club of Palm Beach orguyoso di evento “Over the Moon”Charity Golf
Diabierna ultimo, Kiwanis Club of Palm Beach tawata anfitrion di su di 2 edicion di “Over the Moon” charity golf na Tierra del Sol. Contribuyentenan a hunga golf y participa den otro actividad bou di luna yen cu e meta pa recauda fondo pa sigui sostene proyectonan di Kiwanis Palm Beach. Pero specialmente e proyectonan emblematico: “StimaMi GuiaMi” y “Child Car Seat”.

E teamnan a subi cancha di golf, pa e asina yama “Tee-Off”, cual tawata planea pa 7:30pm en punto, y asina duna inicio na e competencia. Teamnan di 4 hungado, den formato di e asina yama “4-man scramble” a haya nan balanan estilo “glow in the dark” y nan scorecard p’asina na final por a saca e team ganado.

Chipping, putting, Closest to the hole

Despues di e competencia riba e cancha di golf di Tierra den Sol, e contribuyentenan a topa otro

den patio di e restaurant pa disfruta di un dushi cuminda y algo di bebe.

Aki ta caminda a cuminsa di biaha cu e competencia di “chipping”, “putting” y “closest to the pin”.

Mester menciona cu e parti competitivo aki ta hala hopi atencion bou di e golfistanan, cu e tension y presion necesario.

Un danki ta bay na e patrocinadonan principal “hole sponsors”, cu a haci e anochi uno sumamente exitoso tanto den e aspecto di organisacion, como e aspecto di recaudacion di fondo.

Pa finalisa e anochi a rifa, cu patrocinio di Green Wheels Aruba, un Scooter cu ta 100% Electrico.

No por lubida di duna danki tambe na tur e otro sponsornan y teamnan cu a participa y aporta

na e bon causa aki den forma monetario of den aspectonan operacional y logistica. Bishita e

paginanan di social media di Kiwanis Palm Beach pa haya un impresion completo di tur esnan

cu a haci un contribucion pa haci e evento uno sumamente grandi y exitoso, den cual e meta

final ta pa contribui na e bienestar di nos muchanan di Aruba.

Kiwanis ta para pa muchanan y manera tur actividad di FUNdraising di Kiwanis club of Palm Beach, tur fondo recauda ta bay 100% bek den comunidad. Specialmente nos muchanan cu mester di dje.

E biaha aki, e fondonan recauda lo bai pa sostene “StimaMi GuiaMi”, cu ta un programa den cual e meta principal ta pa reenforsa e relacion entre mayornan y nan yiu(nan).

Alabes den e programa e mayornan ta haya conseho riba tereno di salud den e prome fasenan di desaroyo di e mucha.

E otro parti di e fondonan, lo wordo inverti den e proyecto di “Child Car Seat”, cual proyecto tin e meta pa conscientisa mayornan ariba uzo di “Child Car Seat” pa proteha nos muchanan den trafico.

Pa mas informacion di Kiwanis Club of Palm Beach bishita nos webpage na www.kiwanispalmbeach.com of nos Facebook page na www.facebook.com/kiwanispalmbeach of nos Instagram page www.instagram.com/kiwanispalmbeach




Diaranson ta habri cu Pargo, Dorao, Cora di Plato y Filet fresco na Campeon
Diaranson bo mester come bon. Bin Campeon diaranson mainta busca bo pisca fresco. Pisca di plato tin Cora. Na mochi tin Dorao “Mahi Mahi”, filet di Pisca y mochi di Pargo. Tambe e siboyo pica tempera den boter pa sabora cu e pisca tey. Mainta tin dushi pastechi, kroket, hamburger y ham and egg. Si bo gusta pandushi cu driguidek crioyo tambe tin. Pasa 7:30 mainta ora Campeon habri y drecha bo dia cu pisca fresco bo hiba cas.




Lotto a keda aden: Diasabra awo e ta na 1.9 miyon
Diaranson anochi a tuma luga sorteo # 2439 “Lotto 5” di Fundacion Lotto pa Deporte. Numbernan cu a sali ta 11-14-16-20-25. Joker ta 12 y cu letter M. No tabatin ningun ganado di e prome premio. E di dos premio tin dos ganado. Consecuentemente, pa diadabra awo e premio a crece te cu 1.9miyon florin.

Record di Lotto di Aruba

Mester menciona cu e premio record di Lotto 5 ta esun di Afl. 2.200.000,= cu Iris Franken, chauffeur di autobus B-119 a gana na mei 2023. E record di Mini Mega Plus tabata di dia 27 di juni 2017, ora cu un solo hungado a gana e premio grandi di Afl. 3.700.000,=.

Tocante Lotto pa Deporte

Lotto, e loteria di Aruba ta existi desde 1982 y tin diferente wega; Catochi, Big 4, 1-OFF, Zodiac, Wega di Number Korsou, Lotto di Dia, Lotto 5, Mini Mega cu su Mega Plus y e weganan di Raspa y Gana. E fundacion a sa di crece benta di e productonan durante e ultimo añanan te alcansa un record na 2022 di 56 miyon florin! Cumprando Lotto bo ta contribui na deporte riba nos isla. E meta ta pa organisa loteria, cambia bida di su hungadonan y na mes momento inverti den deporte local pa medio di donacionnan na e comision di subsidio.




Jingle di carnaval 70 ta consisti di Soca y Tumba
Carnvanal 70 a ranca sali riba 11 di november 2023 durante un lansamento n’e banco RBC. Darren van Ommeren, presidente di SMAC, durante un entrevista cu 24ora.com a conta cu ta prome biaha SMAC ta encarga cu e parti di jingle. E biaha aki e jingle lo ta un poco diferente pero sigur ta locual carvanal ta para p’e. 

Cu e jingle aki lo ilustra e celebracion cu Aruba so sa con celebr’e, den gran forma. Carnaval di Aruba ta un di esunnan mas bieu compara cu den region.

Dwight Leoneta a forma parti di e ekipo di produccion pa cu e jingle. P’e mes como persona, ta un honor pa por a co-producie hunto cu su bon amigo, Rygel Isabella. E produccion a bay den un tempo basta rapido. E jingle ta consisti di Soca y Tumba, cual ta e dos generonan cu mas Aruba ta biba durante e periodo di carnaval.

Rygel Isabella, manera indica, a forma parti di e duo dinamico cu a produci e jingle pa carnaval 70. Isabella tin algun aña ta dedica na musica y specificamente na soca. 

Bradley Vesprey a dedica na e parti di Soca y Chandell Boemond na e parti di Tumba. Pierre Rafini, Gerente di Region di RBC Royal Bank Aruba, a indica cu pa RBC e ta un honor pa sigui contribui na carnaval. Nan tin binticinco aña ta hacie y ya ta anticipando pa futuro. 

E ta un proyecto asina grandi cu entre otro Ruben Garcia a laga atras y tin cu sigui cu ne. E ta un otro generacion, tur ta bin cu diferente idea. E diversidad y inclusion ta importante y tin cu biba cu ne.  Na final, e meta ta pa haci carnaval di Aruba mas grandi.  




Diamars Campeon tin filet, mochi di Pargo, Brazie y Dorao
Nada mas dushi cu habri bo diamars ta come pisca fresco. Campeon tin diamars filet di Brazie na 40 florin pa paki y Cabes cu Wanstick pa sopi na 15 florin pa paki. Tambe tin pisca cora di plato. 

Na mochi por haya Pargo, Dorao, Brazie y Tuna. 7:30 am Campeon ta habri pa pueblo. Tambe tin pastechi cu kroket y hamburger cu ham and egg. Banana pa hasa y siboyo pica tempera pa saborea cu e pisca tey na Campeon. Pandushi cu Driguidek tambe tin fresco horna na cas. Ta wardabo yega pa e saco cu pisca fresco.




A hack Pricesmart: Informacion di usuario por ta comprometi
A drenta informacion cu di un manera of otro un of mas persona cu mal intencion lo a comprende informacion sensibel di e clientenan di Pricesmart. P’e motibo aki mes a cuminsa cu un investigacion extensivo pa por yega asina leu di pone man riba e criminalnan.

Door di esaki mes e compania ta trahando cu diferente experto den cibersiguridad pa por acumula dato di e situacion mientrastanto ta traha pa garantisa cu tur informacion di nan clientenan ta keda protegi.

Pa medio di un comunicado, a pone tur nan clientenan na altura di e ‘security breach’ aki, sinembargo toch sigurando nan cu nan ta haciendo tur lo posibel pa sigui proteha nan informacion personal y tambe kico ta nan siguiente paso pa por remedia esaki.

E compania ta sigura su clientenan cu nan lo sigui traha di forma vigilante pa atende cu cualkier problema potencial cu por afecta nan.

Pricesmart ta comprometi pa proteha privacidad di su socionan y ta tumando e medidanan necesario pa preveni cualkier otro incidente den futuro. Unabes cu e investigacion conclui, lo informa tur esunnan concerni riba esaki.

UN PROBLEMA MUNDIAL

Hortamento di identidad y fraude electronico ta tumando luga tur caminda y esey no ta un problema desconoci na Aruba.

Den pasado nos por a corda di un incidente cu a envolvi un banco local y un compania di transporte, caminda a traspasa miles di florin pa un destino Asiatico, cu diferente instancia mester a cay aden.

Tambe nos por a corda algun aña atras, cu hospital na Aruba tambe a sufri den man di hackers cu sigur a pone informacion confidencial medico di nos habitantenan na peliger.

P’esey ta importante pa por sigura tur informacion na un manera codifica p’asina persona cu menos bon intencion por haci doño di esaki.




Fun Miles Aruba ta lansa su gran campaña di Fin di Aña: Fun Domino
Fin di aña ta den porta y Fun Miles, manera ta tradicion a lansa su campaña di fin di aña den grandi.

Mirla Gonzales-Passchier, Fun Miles Aruba a señala cu e campaña ta cuminsa diaranson, prome di november y ta bay te cu 29 di januari 2024.

Fun Miles hunto cu nan partnernan a lansa nan gran campaña Fun Domino, di cual e premio mas grandi ta un auto 0 kilometer. Tambe nan tin como premio un renchi di diamanta tanzanite, 5 mil florin di APEX y Kooyman. Sin lubida riba CMB cu ta pone 100 mil fun miles disponibel n’e ganado.

Un campaña ta basa riba un wega cu gran mayoria di e pueblo di Aruba ta gusta hunga, cual ta domino. Manera Chris Strick, Representante di Fun Miles Aruba, Boneiro y Corsou a bisa: “Ta ken na Aruba no ta gusta hunga weg’i domino?”

P’esey e campaña yama Fun Domino, pa habri 2024 riba bon pia, ganando premionan atractivo. Y sin lubida, e auto.

Fun Domino ta un wega cu nan a yega di haci caba y ta un wega masha popular na Aruba. P’esey, riba demanda popular, e ta bek.

Fun Miles ta creciendo y asina nan mes por duna mas y mas na nan miembronan.

Pa por participa ta masha facil:

·         Cumpra na un di e Fun Partnernan y colecta e carchinan di Fun Domino.

·         Conecta dies piedra pareu di domino y pega nan rib’e borch’i wega. E numbernan mester conecta, mescos cu e wega di domino tradicional.

·         Cuminsa na e dobel seis cu ta imprimi riba e borch’i wega.

·         Por uza un ‘piedra’ cu e logo di un Partner principal como joker (maximo uno pa cada borchi).

Pa hopi aña, Chris Strick ta e cara di Fun Miles. El a mira e compania sigui crece y nan ta duna bek. Un campaña di fin di aña ta un sentimento hopi grandi. na mas di un ocasion el a haci entrega di un auto nobo n’e felis ganado. Y e cara di felicidad di e ganado, ta duna un satisfaccion inmenso.




Sushi tira riba veld di Cricket a laga caya blokia
Hende sin curason pa nos isla a dicidi di pasa den e caminda di Beaujonstraat cu ta subi veld di Cricket y benta sushi riba caminda.E ta un caminda cu auto ta pasa tur dia y a djis laga e sushi benta eynan. Ta sushi cu por a warda djis algun dia y djey bay benta esaki den e bakinan cu accion Limpi Limpi.

A opta pa benta e sushi gewoon riba caya. Asina mes diamars mainta mesora e personal di Bureau City Inspector a activa cu un ploeg y bay lanta mesun diamars mainta locual un hende sin ningun clase di respet pa nos isla a laga benta.




Polis miho prepara pa maneha vehiculo policial durante emergencia
E no ta un secreto cu Polis tacorevehiculo policial bou luz blauw y sirena payegana un sitio di incidente maslihecutaposibelpaasina por brinda e prome auxilio. Pero payegana e sitio di incidente safe e agentenan mester di un training con pamaneha e vehiculo policial aki, ta den cuadro pasigui eleva e agentenanmiho tras di stuur a bincu e curso di Rijopleiding.

Polis di diferente departamento special pero tambe di polis uniform a participa na  e curso aki cu a dura tres siman. E curso a wordo duna pa instructornan Hulandes: Sr.Geo Prins, Sr.Arno van Blitterswijk y Sr. Eric de Haan.

E agentenan a pasa den varios training practico pero tambe teoretico. A haci uzo di diferente localidad y scenario p’asina e agentenan por maniobra diferente obstaculo den un forma safe y uzando diferente vehiculo policial.

E 30 agentenan policial a haya e oportunidad pa participa na e curso y a termina esaki exitosamente. Na final e agentenan a haya miho conocemento pa maneha un vehiculo policial y a ricibi un certificado.

Pa altocomisario drs. Ramon Arnhem tabata tres siman di puro siñamento y eleva e calidad di e polis den su trabou diario. No ta solamente e siguridad di e comunidad ta importante pero tambe di e agentenan cu ta tras di stuur y cu mester maneha den forma tactico pa por yega na e sitio sin causa incidente na otro persona. Esaki ta un momento sigur cu cada polis awor tin un conocemento mas den man pa nan sigui amplia nan experticio den e cadena hudicial.




Diahuebs tin Djampou y varios otro tipo di pisca fresco na Campeon
Diahuebs bo mester come bon. Bin Campeon diahuebs mainta busca bo pisca fresco. Pisca di plato tin Cora. Na mochi tin Djampou, Dorao “Mahi Mahi”, filet di Brazie y mochi di Pargo. Tambe e siboyo pica tempera den boter pa sabora cu e pisca tey. Mainta tin dushi pastechi, kroket, hamburger y ham and egg. Si bo gusta pandushi cu driguidek crioyo tambe tin. Pasa 7:30 mainta ora Campeon habri y drecha bo dia cu pisca fresco bo hiba cas.




DOW: Mester a habri sluis pasobra Bubaliplas ta hopi yen
Tin un situacion cu a sosode diaranson mainta na Bubaliplas, caminda cu awa a sali afo. Segun Hoofdbeheer Infrastructuur di DOW, ing. Daryl Lue, e realidad ta cu Bubaliplas ta hopi yen debi na awasero.

Si mira bon, durante e temporada di fin di aña hopi awa ta cay. Bubaliplas ta un saliña y ta fungi como un buffer pa wanta awa. Na momento cu awasero cay, e ta yena. Esey ta causa molester tambe p’e vecindario, manera San Miguel, Keito, etc.

Pa evita cu e awa ta keda para, ta un solucion tin ta pa habri Bubaliplas. Pero esaki ta hunto cu Rampenbureau y demas stakeholder. A bin na vigor pa habri e sluis, cu no ta algo cu ta haci normalmente. Esaki ta e ultimo recurso y pa haci esaki tin un protocol estricto con pa haci esaki tambe, segun ing. Lue.

E ta agrega cu esaki por sosode na ki momento cu por ta. Ta bezig ta monitor y di parti di RWZI ta mira con e ta bayendo. E partnernan manera DVG ta tumando muestra diariamente pa loke ta lama con esaki ta. A pone mas medida in place pa pone boom, p’e awa por bay over. Ta habri e sluis un tiki pa e awa parti ariba, sali bay, wantando asina e sushi atras. Esaki por pasa ki ora cu ta y pa evita cu e bario di San Miguel keda bao awa.

Pa mas detaye lesa TREMPAN.




Camind’i santo pa apartamento di placer na Paradera den mal condicion
Diabierna atardi a drenta varios yamada cerca nos mesa di redaccion, vociferando nan preocupacion riba un caminda den mal estado. Ta trata di un caminda di santo na Paradera. Patras di Gio Autoparts na Paradera, cerca di Paradera 92-B. E caminda ta den super mal estado.

E habitantenan di e area ta hopi rabia y nan auto casi no por pasa riba e caminda mas.

A pidi na varios ocasion pa DOW haci algo pero nunca a ricibi un reaccion. Segun por a compronde, ta e caminda cu ta bay pa un apartamento di placer.

Ta spera cu pronto e instancianan concerni atende cu e caminda aki. Por a compronde si cu e pida caminda den mal estado ta un ‘eigendomsterrein’, pa cual p’esey ta sospecha cu gobierno no kier drecha e caminda. E no ta un secreto cu debi na awasero, hopi caminda na Aruba ta den mal estado.






A corona Sheynnis Palacios di Nicaragua como Miss Universe 2023
Un rato pasa a anuncia cu a eligi Miss Nicaragua, Sheynnis Palacios, como Miss Universe 2023. El a yega final cu Thailandia y Australia como e tres ultimonan den e contienda. 

E certamen a tuma luga den Jose Adolfo Pineda Arena na San Salvador. Miss Universe 2022, e Mericano R’Bonney Gabriel, a corona e Miss Universe 2023, mientras publico tabata aplaudi e resultado. 

Presidente di El Salvador, Nayib Bukele a hiba palabra durante e evento final. El a bisa cu e ultimo cuater añanan el a traha duro pa drecha su cas, refiriendo na El Salvador. Awo cu e cas ta cla, infrastructura mehora, awo cu tin mas siguridad y mas oportunidad pa tur Salvadoreño, awo a habri porta pa invita mundo pa bin cera conoci cu e cas nobo, bunita renoba. Y sin duda, Miss Universe ta duna un oportunidad unico pa expone e cambionan aki haci na mundo henter. 

Na final a anuncia cu e certamen di Miss Universe 2024 lo tuma luga na Mexico. 

Miss Universe 2023

Miss Universe 2023 tabata e di 72 edicion di e certamen di beyesa. E Miss Universe 2022 tabata R’Bonney Gabriel di Merca. E certamen a tuma luga den José Adolfo Pineda Arena na San Salvador, na El Salvador ruba diasabra dia 18 di november 2023. E ultimo biaha cu e pais tabata anfitrion di un certamen di Miss Universe tabata na aña 1975.

Tabatin 84 participante representando 59 pais of teritorio, cu a competi pa e titulo maximo. E edicion aki lo marca e debut di Pakistan den e certamen y e regreso di Bangladesh, Egipto, Guyana, Hungaria, Irlanda, Kazakhstan, Latvia, New Zealand, Norueha y Zimbabwe. Zimbabwe a competi ultimo bes na aña 2001, mientras Latvia na 2006, Guyana na 2017, Bangladesh, Egipto y New Zealand a competi ultimo na 2019, mientras cu e otronan a competi e ultimo biaha na aña 2021.

Pa prome bes den 66 aña cu e organisacion di Miss Universe a permiti pa hende muhe casa y cu yiu por participa tambe den e certamen. Rikkie Kollé di Hulanda ta e di dos muhe transgenero cu lo competi e aña aki. 

E prome tabata Angela Ponce di Spaña cu a competi na aña 2018. Camila Avella di Colombia y Michelle Cohn di Guatemala a bira e prome señoranan casa y cu yiu, cu a participa den e certamen di beyesa mundial.

E aña aki lamentablemente Miss Universe China, Qi Jia, a keda afo. El a aplica pa su Visa asina cu el a gana e certamen na su pais pero autoridadnan a tarda pa dun’e. Ora cu finalmente a haya Visa y cu el a biaha mesora pa El Salvador, tabata mucho laat caba. Ya e otro participantenan tabatin un siman na e pais participando den varios evento. 

Tocante Miss Universe Organization

Miss Universe ta un certamen anual di beyesa internacional dirigi pa Miss Universe Organization cu sede na Merca y Thailandia. Hunto cu Miss World, Miss International,

Miss Earth, Miss Universe ta un di e cuater concurso di beyesa internacional.

Miss Universe Organization y su marca, conhuntamente cu su concursonan ruman, Miss USA y Miss Teen USA, ta actualmente propiedad di JKN Global Group. E defensa di e certamen ta “asuntonan humanitario y ta un bos pa afecta cambio positivo na mundo.” Mester menciona cu Merca tin e record den mas corona di Miss Universe. 

No menos cu nuebe biaha nan a gana e certamen, na aña 1954, 1956, 1960, 1967, 1980, 1995, 1997, 2012 y 2022. Na di dos luga ta sigui Venezuela, cu a gana e certamen shete biaha. Venezuela tabata Miss Universe na aña 1979, 1981, 1986, 1996, 2008, 2009 y na 2013.

Miss Universe no ta prohibi cirugia estetico

Miss Universe no ta pidi un minimo di estatura y ni tampoco edad ta hunga un rol mas. Miss Universe no ta prohibi pa un hende muhe cu a “pose” sunu of den lingerie participa. Miss Universe no ta solicita ni un maximo ni un minimo di peso pa su participantenan. Desde 2023 Miss Universe no ta prohibi e participacion di hende muhe casa, divorcia, mama of na estado. Ademas, Miss Universe ta permiti e participacion di hende muhe “transgender.”

E cobertura di Miss Universe for di San Salvador ta presenta exclusivamente pa Dufry Duty Free, cu su special na su tienda den Caya Betico Croes riba perfume y su RED App unda bo por spaar y uza punto. Tambe SETAR NV: Bo kier double data? Busca bo Prepaid Data Bundle di tres dia pa solamente Afl. 15,= y ricibi double data riba diabierna!




Embassy ta apela decision cu a rechasa nan peticion pa pone beach
Corte a bay di acuerdo cu un peticion di Aruba Birdlife Conservation cu a pidi pa anula un permiso duna pa construccion un beach y alabes a rechasa peticion di Natura (di Embassy) pa haya un aanlegvergunning.

For di e team legal di Embassy Suites por a compronde cu nan ta analisando e decision aki. Sigur ta cu nan lo apela e decision aki. Y na mesun momento lo studia ki otro opcion tin. Mas no kier a papia di e asunto awe.

Ironia di bida ta cu e decision aki a bini husto riba e mesun dia cu Gobierno a dicidi pa habri e sluisnan di e Planta di Purificacion di Awa na Bubali. E awa sushi (pupu) cu ta yega eynan a simplemente wordo manda pa lama. Contaminando e ambiente marino sigur. Y alabes causa un holo malisimo den henter e area.  

Corte di Prome Instancia a dicta fayo den e apelacion cu Aruba Birdlife Conservation a haci contra Minister di Asuntonan General, Innovacion, Organisacion Gubernamental, Infrastructura y Ley Espacial y y Natura Development N.V. (doño di Embassy Suites). Den e decision aki Corte mester a evalua e decision di minister pa duna Natura un aanlegvergunning pa basha santo y crea un beach y pone dos jettie (cu ta kibra e olanan).

Dia 16 di juni, 2023, minister a otorga e aanlegvergunning. ABC a entrega obhecion y a pidi un decision temporal. Despues cu e minister a tuma un decision riba e obhecion di ABC, nan a apela. A trata ambos caso hunto dia prome di november ultimo.

Na final despues di analisa henter e Ruimte;ijk Ontwikkelingsplan met voorschriften (ROPV), Corte a conclui cu entre otro e construccion di e jettienan (pa kibra e olanan) ta en pugna cu reglanan di ROPV.

Pa loke ta e aanlegvergunning, Corte a bisa cu construccion di un beach no ta cay den e destinacion di un marinezone. E meta di marinezone ta pa mantene, recupera y desaroyo di e balornan den e zona ey. Construccion di un beach lo kibra e balornan aki.

Banda di esaki tin un seccion apart den ROPV pa beachnan. Pues den ley a haci distincion entre Marinezone y Strandzone.

ROPV mes no ta brinda posibilidad pa adapta e destinacion di marinezone pa beach, y tampoco pa un dispensacion of exoneracion pa construi un beach den e destinacion di Marinezone.

E decision di Corte ta pa hala aden e aanlegvergunning duna y rechasa e peticion di Natura pa haya un aanlegvergunning.

Pa un relato amplio lesa TREMPAN.




Trahadonan di WEB ta disgusta: Corte ta tardando riba un sentencia
Diamars ultimo, Corte Comun di Caribe Hulandes, pa di tantisimo biaha a pone riba e rol di Corte e anuncio cu lo duna uitspraak di e vonnis di e caso den Hoger Beroep cu “Vereniging van Werknemers met een Individuele Arbeidsovereenkomst in dienst van de Water- en Energiebedrijf Aruba (W.E.B.) N.V.” (VWI) a entama mustrando asina nan desacuerdo pa cu e uitspraak di e Kort Geding (nr. AUA202100225) riba 10 di maart 2021 y dicta door di hues mr. J. M. J. Keltjens.

Un biaha mas Corte Comun a dicidi di pospone e uitspraak di e caso den Hoger Beroep (nr. AUA202100053KG) te cu un proximo aviso. Dia 30 di mei 2023 a sali den diferente medionan di comunicacion un declaracion di mr. Mauritz de Kort, presidente di Corte Comun di Caribe Hulandes, bisando “Ora cu e caso a wordo traspasa di Aruba pa bay pa e combinacion di apelacion, esta e tres huesnan na Corsou, e traspaso no a bay bon, pues nos a perde e caso for di bista.” Di fin di mei 2023 pa fin di october 2023 ta cinco luna; VWI ta puntra su mes si ainda e caso aki ta ‘perdi for di bista’?

Riba 5 di juni 2023 VWI a manda un carta pa hues mr. de Kort puntrando kico precies a bay robes cu e traspaso di nos caso di Hoger Beroep y puntrando tambe kico ta e ‘stand van zaken’ awor cu a ‘haya bista bek’ riba VWI su caso den Hoger Beroep. Riba 5 di juli 2023 VWI a haya manera contesta di Corte Comun un carta masha cortico mes y bisando practicamente nada.VWI ta keda para ariba cu husticia no a wordo sirbi cu e uitspraak cu mr. Keltjens a duna pa cu e Kort Geding cu VWI a entama contra WEB pa cu e inkorting ilicito di 12.6% di salario na aña 2021.

Tur hende cu conocimiento di ley cu VWI a consulta, a bisa VWI practicamente e mes un cos: e uitspraak di mr. Keltjens di dia 10 di maart 2021 ta ‘kort door de bocht’ y no ta conforme ley.

Corte Comun a pospone e uitspraak di e vonnis di e Hoger Beroep entama pa VWI mas cu cinco biaha caba. Ya ta dos aña y shete luna cu VWI ta en espera di un uitspraak pa cu e Hoger Beroep aki. Ta kico ta pasando? Mr. J. M. J. Keltjens su uitspraak di dia 10 di maart 2021 ta corecto of no ta corecto? E uitspraak ta conforme ley of no ta conforme ley? VWI kier claridad riba esaki pa por delinea kico VWI su siguiente paso lo ta. Corte Comun no por sigui rek e uitspraak aki mescos cu un cakiña.

Ta bisto cu e caso di Hoger Beroep aki no ta facil y cu sigur ta na su luga pa e tres huesnan di Corte Comun tuma nan tempo pa trece un dictum husto y conforme ley. Pero dos aña y shete luna ta, den VWI su opinion, di berdad ‘a very very long stretch’.

VWI ta keda optimista cu husticia lo prevalece y cu e uitspraak di e Hoger Beroep lo ta den VWI su fabor. No por ta asina cu un compania estatal ta bin hinca man ad hoc den saco di su trahadonan (bou orden di gobierno) cu e pretexto di ta actua conforme di ‘algemeen belang’ pa cu e pandemia. Aruba tin leynan y articulo di leynan cu ta diseña specificamente pa atende cu situacionnan di calamidad cu ta di interes general (Staatsregeling van Aruba y tambe e Calamiteitsverordening). Pero Gobierno di Aruba a dicidi di haci y deshaci manera cu nan ta haya ta bon, sin tene cuenta cu ley y bou di e pretexto (pa no bisa e ‘mentira’) cu ta Hulanda ta impone e inkorting di 12.6% aki (zowel Knops y van Huffelen a desmenti publicamente cu Hulanda a ‘impone’ e inkorting di 12.6% aki).

VWI ta keda optimista, pero e tardamento largo aki y e biramento rond di Corte Comun pa duna un uitspraak, no ta mustra bon y no ta contribui positivamente na fortalese e confiansa den nos sistema hudicial.




Dos menor na Polis: Nos tata a siña nos con pa frega y penetra otro
E tabata un caso cu a yega na atencion di autoridadnan e aña’ki.  Y tabata pa puro casualidad cu tanta di e dos muchanan, cu awendia tin 7 y 8 aña, a descubri algo straño riba tablet di e muchanan. Asina e caso a cuminsa lora te cu ayera Erick Alexander Gamez tabata dilanti hues.

E echo aki lo a sosode riba un periodo di dos aña cu e homber aki lo a abusa sexualmente di dos yiu homber di dje, for di 2021 te cu inicio di e aña’ki.

A acusa e homber na prome luga di a viola e dos muchanan ora cu nan tabatin 5 y 6 aña.  A menciona cu a penetra nan di patras pero tambe a frega su curpa intimo na esun di nan.

Polis a scucha e menornan, di cual un di nan ta mucha special, y a constata cu ambos a duna declaracion similar na otro.

Riba tablet di e muchanan a haya sitenan pornografico, cu fiscal a bisa e ta duda cu un mucha di 5 y 6 aña sa con pa yega eynan. Y e mesun sitenan aki ta habri riba telefon di e acusado tambe, kende ta nenga rotundamente di a mishi cu e menornan. “Mi ta stima mi yiunan y nunca lo haci algo asina cu nan.” Pero di otro banda tin palabra di e muchanan, e video straño di e dos menornan cu a haya riba e tablet y tambe e sitenan habri.

Tur esaki a pone cu fiscal a pidi un castigo di 72 luna, esta seis aña y mey. Dia prome di december lo tin decision den e caso aki.

Pa relato amplio lesa TREMPAN.




Comunidad LGBTQ+ ta mal uza simbolismo di ‘Throw down the wall’
E famoso expresion ‘tear down this wall’ conoci manera e Berlin Wall Speech cu presidente di Merca, Ronald Reagan, a haci popular na West Berlin riba 12 di juni, 1987, a resona den Hoge Raad siman pasa durante caso di casacion riba matrimonio di mesun sexo na Hulanda.Esaki tambe ta algo cu a hala atencion di Asociacion di Iglesianan Cristian na Aruba.“Pa nos e ta gewoon un emocion eyden. Un cos pa gana punto,” segun pastor Frank Daal di Asociacion di Iglesia Cristian Aruba. E expresion popular aki su simbolismo ta mucho mas profundo segun Daal cu un comportacion di un grupito of escogencia personal pa ta homosexual. “Bo no por compar’e cu e nificacion berdadero di e frase aki.” Ora cu bo studia di unda e expresion aki a bini, eynan si por papia riba derechonan humano segun e pastor, pasobra ta papia di un muraya di hero separando famia y hendenan for di otro.

Lesa mas den TREMPAN.




Diaranson ta habri cu Pargo, Dorao, Cora di Plato y Filet fresco na Campeon
Diaranson bo mester come bon. Bin Campeon diaranson mainta busca bo pisca fresco. Pisca di plato tin Cora. Na mochi tin Dorao “Mahi Mahi”, filet di Pisca y mochi di Pargo. Tambe e siboyo pica tempera den boter pa sabora cu e pisca tey. Mainta tin dushi pastechi, kroket, hamburger y ham and egg. Si bo gusta pandushi cu driguidek crioyo tambe tin. Pasa 7:30 mainta ora Campeon habri y drecha bo dia cu pisca fresco bo hiba cas.




Fundacion Diabetes Aruba: Ta importante pa ta bon informa riba diabetes
Fundacion Diabetes Aruba (FDA) ta invita bo pa forma parti di e diferente actividad en conexion cu Dia Mundial di Diabetes 2023.

E aña aki e campaña mundial ta enfoca riba e importancia di sa bo riesgo di haya diabetes tipo 2 pa yuda retrasa of preveni e condicion aki. Na mes un momento resalta e impacto di e complicacionnan relaciona cu diabetes y e importancia di tin acceso na informacion y cuido corecto pa garantisa tratamento y maneho na tempo.

Un den cada dies adulto rond di mundo tin diabetes. Mas di 90% tin diabetes tipo 2. Cerca di e mita no ta diagnostica ainda. Na momento cu diabetes no ta detecta y trata na tempo esaki por hiba na e complicacionnan serio cu por potencialmente pone bida na peliger.

Den varios caso diabetes tipo 2 y su complicacionnan por ta retrasa of preveni door di adopta y mantene e habitonan saludabel.

Diferente actividad:

1. 14 pa 20 di november forma parti di e “SUCU CHALLENGE NACIONAL”. FDA ta invitabo pa ban hunto KICK OUT sucu agrega pa un siman. Pa mas informacion tocante e reto aki, bishita e medionan social di Fundacion Diabetes Aruba of bishita nan website: https://www.fdaruba.com/challenge.

2. Diaranson 15 di november cuminsando di 6:30pm FDA lo ta na MFA Noord, hunto cu One Happy Island Lions Club y PraktijkOndersteuners (POH) brindando chekeo di sucu/presion gratis y charla interactivo tocante diabetes y nutricion. 

3. Den colaboracion cu One Happy Island Lions Club y PraktijkOndersteuners (POH), FDA lo bishita diferente scol basico cu e KiDS program. E meta di KiDS ta pa colaboracion cu POHnan y One Happy Island Lions Club, cu e meta pa conscientisa nos muchanan y scolnan tocante diabetes tipo 1 y con pa hiba un bida saludabel pa preveni diabetes tipo 2.

4. Diamars 28 di november FDA lo duna tambe su di dos charla educativo pa docentenan tocante diabetes tipo 1 y con pa preveni diabetes tipo 2. E scolnan tin un rol importante den bida di nos muchanan door di forma nan educacion. Promove educacion di diabetes y estilo di bida saludabel den ambiente escolar por yuda sigura un futuro saludabel y prospero.

5. Fundacion Diabetes Aruba ta brinda curso PRISMA DIABETES desde aña 2019 pa empodera personanan cu ta biba/diagnostica cu diabetes. Y diasabra awor 18 di November FDA ta inicia su tan espera prome curso di PRISMA PREVENCION. Pa personanan na riesgo pa haya diabetes tipo 2 por ehempel: e personanan pre-diabetico, persona cu sobrepeso/obesidad of esunnan cu tin diabetes den famia.

E curso aki ta brinda conocemento y habilidad pa persona por maneha su salud, y asina influencia e factornan di riesgo pa preveni e posibilidad di haya problema riba termino largo. Registracion pa e curso aki a cera caba, pero interesado por registra pa keda na altura di e fechanan nobo na 2024. Sa bo riesgo y kico pa haci ta importante pa por preveni, detecta trempan y haya tratamento na tempo. Forma parti di un di actividadnan menciona y tuma control di bo salud! Pa mas informacion por tuma contacto cu Fundacion Diabetes Aruba na 566-5045, [email protected], www.fdaruba.com of via Instagram, Facebook.




Actividad pa conmemora Dia Internacional di Derecho di Mucha
E aña aki ta di seis aña cu Comision Vision Pedagogico ta organisa e Siman di Lantamento di Mucha combina cu e Celebracion di Dia Internacional di Derecho di Mucha. E comision ta consisti di diferente instancia trahando ariba tereno di lantamento di mucha manera: Tienda di Educacion, Fundacion Respetami, Fundacion pa Nos Muchanan, Wit Gele Kruis y Departamento Asunto Social conhuntamente cu Ministerio di Husticia y Asunto Social y Comision Derechonan di Mucha. Durante e siman aki tin diferente actividadnan di diferente organisacion cu por wak mira e kalender.

Lo duna atencion special na articulo 31 di Derechonan di Mucha e aña aki. E articulo ta pone enfasis riba e derecho di un mucha pa tin tempo liber y di por tin tempo pa hunga ariba un forma recreativo. Pa medio di nos actividad nos kier stimula e hungamento sano y pafo pa tur e muchanan. 

Nos kier haci un invitacion na henter comunidad, vooral nos muchanan pa diasabra 18 di november, bin celebra e dia importante aki na Carnival Village, San Nicolas. E orario lo ta di 3:00pm te cu 7:00pm.

Rib’e dia aki lo tin diferente actividad, manera 

• Dino jump, Carousel, Roulette, 

• Rollerskating, Hotwheels, diferente wega, Facepainting 

• Free popcorn, raspao y cotton candy pa tur muchanan cu jega tempran

• Lo tin show di grupo di baile Dazzling group, un grupo di karate y tambe show di cacho Fluffy Paws. 

E actividad aki lo ta combina cu e marcha di nos muchanan, “Marcha pa nos derecho” cu lo sali 3or di atardi for di YMCA San Nicolas y lo cana den e cayanan di San Nicolas y termina na Carnaval Village.

Diferente instancia di e Comision Vision Pedagogico lo t’ey pa combersa y ofrece sosten na e mayornan cu cualkier pregunta ariba tereno di lantamento di mucha. E kiosconan di Carnaval Village lo tin nan dushi cuminda na benta pa tur e mayornan. 

E comision kier gradici Cede Aruba, Departamento Asunto Social y Gobierno di Aruba pa sostene e celebracion aki. Nos ta invita e comunidad en general specialmente nos muchanan pa bin celebra e Dia di Mucha aki!

Pa mas informacion pa participa por yama Centro pa Hoben y Famia na 5281200.




Fundacion Diabetes Aruba: Ta importante pa ta bon informa riba diabetes
Fundacion Diabetes Aruba (FDA) ta invita bo pa forma parti di e diferente actividad en conexion cu Dia Mundial di Diabetes 2023.

E aña aki e campaña mundial ta enfoca riba e importancia di sa bo riesgo di haya diabetes tipo 2 pa yuda retrasa of preveni e condicion aki. Na mes un momento resalta e impacto di e complicacionnan relaciona cu diabetes y e importancia di tin acceso na informacion y cuido corecto pa garantisa tratamento y maneho na tempo.

Un den cada dies adulto rond di mundo tin diabetes. Mas di 90% tin diabetes tipo 2. Cerca di e mita no ta diagnostica ainda. Na momento cu diabetes no ta detecta y trata na tempo esaki por hiba na e complicacionnan serio cu por potencialmente pone bida na peliger.

Den varios caso diabetes tipo 2 y su complicacionnan por ta retrasa of preveni door di adopta y mantene e habitonan saludabel.

Diferente actividad:

1. 14 pa 20 di november forma parti di e “SUCU CHALLENGE NACIONAL”. FDA ta invitabo pa ban hunto KICK OUT sucu agrega pa un siman. Pa mas informacion tocante e reto aki, bishita e medionan social di Fundacion Diabetes Aruba of bishita nan website: https://www.fdaruba.com/challenge.

2. Diaranson 15 di november cuminsando di 6:30pm FDA lo ta na MFA Noord, hunto cu One Happy Island Lions Club y PraktijkOndersteuners (POH) brindando chekeo di sucu/presion gratis y charla interactivo tocante diabetes y nutricion. 

3. Den colaboracion cu One Happy Island Lions Club y PraktijkOndersteuners (POH), FDA lo bishita diferente scol basico cu e KiDS program. E meta di KiDS ta pa colaboracion cu POHnan y One Happy Island Lions Club, cu e meta pa conscientisa nos muchanan y scolnan tocante diabetes tipo 1 y con pa hiba un bida saludabel pa preveni diabetes tipo 2.

4. Diamars 28 di november FDA lo duna tambe su di dos charla educativo pa docentenan tocante diabetes tipo 1 y con pa preveni diabetes tipo 2. E scolnan tin un rol importante den bida di nos muchanan door di forma nan educacion. Promove educacion di diabetes y estilo di bida saludabel den ambiente escolar por yuda sigura un futuro saludabel y prospero.

5. Fundacion Diabetes Aruba ta brinda curso PRISMA DIABETES desde aña 2019 pa empodera personanan cu ta biba/diagnostica cu diabetes. Y diasabra awor 18 di November FDA ta inicia su tan espera prome curso di PRISMA PREVENCION. Pa personanan na riesgo pa haya diabetes tipo 2 por ehempel: e personanan pre-diabetico, persona cu sobrepeso/obesidad of esunnan cu tin diabetes den famia.

E curso aki ta brinda conocemento y habilidad pa persona por maneha su salud, y asina influencia e factornan di riesgo pa preveni e posibilidad di haya problema riba termino largo. Registracion pa e curso aki a cera caba, pero interesado por registra pa keda na altura di e fechanan nobo na 2024. Sa bo riesgo y kico pa haci ta importante pa por preveni, detecta trempan y haya tratamento na tempo. Forma parti di un di actividadnan menciona y tuma control di bo salud! Pa mas informacion por tuma contacto cu Fundacion Diabetes Aruba na 566-5045, [email protected], www.fdaruba.com of via Instagram, Facebook.




Awenochi 8’or: Entrevista for di Miami cu productor local Edward Silberie
Awenochi pa 8 or via 24ora.com su facebook y youtube, lo por sigi un programa special. Ta trata di un entrevista cu Mark Benson Denz a sostene na Miami cu Edward Silberie. 

Edward ta e productor/director/camarografo di mayoria video clip graba na Aruba. For di artistanan manera Jeon, Ty, N Fuzion y otronan. Den proyectonan musical tambe e ta hunga un rol importante den proyectonan cu artistanan internacional. No perde!




Yama mesora 741-9422: Pasa Missouristraat 13 entre 12pm cu pa 4pm y bay cu bo plato Crioyo
Nos amigonan di Missouristraat 13 ta preparando un dushi plato crioyo awe diasabra. Cabrito stoba riba carbon. Unda cu bo ta yega mesora pa bo busca bo plato di cabrito stoba. Banda di Esso Ville na San Nicolas e holo lo trek bo te na e cas. 

Por yama tambe na 741-9422 pa reserva y yega busca.




Algo unico: Altocomisario a reuni cu polis pa scucha nan preocupacion
Diabierna mainta e miembronan di sindicato di polis (SPA) a tene un reunion extraordinario na POVA hunto cu Altocomisario drs. Ramon Arhem.

Rodney Solognier, presidente di SPA a indica cu e motibo cu a yama e reunion aki tabata pasobra cu nan, e miembronan di SPA tabata kier a papia cu e altocomisario directamente. Na su turno, altocomisario a bay di acuerdo cu esaki. El a bisa cu e ta haci esaki den cuadro di transparencia y cu e lo contesta tur pregunta, den cuadro di su maneho di transparencia.

Algo unico: Altocomisario Arnhem a pidi polisnan hunto pa un reunion pa scuchanan

Mas aleu, Solognier a bisa tambe cu e reunion tabata un sesion habri, es decir cu no tabatin punto di agenda. Tur pregunta cu bin dilanti, altocomisario lo contesta.

Pa hopi, un reunion asina ta algo unico, nunca antes tabata tin un altocomisario cu a sinta cu e miembronan di SPA




Porfin un victima tin derecho di hiba palabra den corte
Aruba a keda un poco atrasa den era moderno, pero pronto lo dal un stap grandi. Ta bay bira posibel cu victimanan tambe tin un bos den casonan di corte.

Durante tratamento di casonan penal e siman aki, tabatin victima(nan) presente. Dado momento a puntra si tin algo di bisa riba e demanda, pero na momento cu a bay papia riba otro aspecto, hues a bisa cu esey no ta posibel.

Ley no ta permiti pa victima(nan of nan representante) hiba palabra. Den pasado a yega di sosode cu un hues a laga un victima papia y a permiti un abogado lesa carta di un victima. Pero e no ta conta mes den e proceso final.

Por a compronde cu rond di luna di maart, 2024 lo bini un cambio den esaki. E momento ey lo permiti victimanan hiba palabra, o sea dirigi nan mes na corte y tene na consideracion su ponencianan.

Abogado mr. Desiree Croes for di tempo e tabata den parlamento a papia di e necesidad pa duna victima mas poder.

Mester bisa si cu hopi a cambia ultimo tempo, entre otro di con pa atende cu victimanan. Ministerio Publico algun aña atras a bini cu un maneho unda ta duna atencion na e victima, scucha nan, y pone nan na altura ki momento nan caso lo bini dilanti. Y hasta ta bisa nan adelanta con e fiscal, cu e pruebanan disponibel por haci y kico por spera den un decision final.

Awo e parti di corte tambe ta bay conoce e cambio. Desiree Croes a expresa di ta sumamente contento cu ta bini un cambio. Na Merca e ta basta comun pa e victimanan ta papia den corte y na Hulanda esaki a drenta na vigor na 2005. E victima por expresa su dolor. Splica loke cu a pasa y con e ta sinti, kisas ta yuda den procesa e situacion.

Hasta a bira posibel na Hulanda, na 2016, cu e victima por bisa cu e castigo mester ta mas halto.

Un di e cambionan introduci den e Codigo Penal nobo ta cu via di e caso penal, den forma rapido, por haci un demanda pa daño material y inmaterial. Esaki ta un proceso mas cortico pero e suma cu por otorga ta limita na rond di 50 mil florin. Pero pa por bay di acuerdo cu e demanda, mester tin tur factura di gastonan relaciona cu e delito cometi, si ta destruccion p.e. loke a gasta pa drecha bentana of porta. Si ta un abuso sexual, kisas factura di tratamento di psycholoog of psikiatra y pildonan cumpra.

E victima, na momento cu inform’e cu e gasto ta bini dilanti, e ta haya un formulario pa yena y entrega na corte. Esaki mester bay compaña cu su respectivo recibonan. Ultimamente, segun mr. Croes, sa otorga suma di entre 5 pa 10 mil florin. E ta un avance cu pasado.

Mr. Desiree Croes ta abogado y prome cu esey e tabata miembro di parlamento y director di Cas di Aruba. Den su plan pa futuro cercano ta specialisa den derecho di victima(nan).




Federacion di Ahedres a clausura campeonato nacional di schaak femenino y masculino
Federacion di Ahedres di Aruba (FAA) a clausura nan Campeonato Nacional Femenino y Masculino. Un campeonato cu a tuma luga pa dos weekend di 9 rond y un total di 20 participante. Como invitado di honor nos tawata tin Enrique Jacopucci y tambe Minister Ursell Arends cu a haci e movida di honor.

Campeonato Nacional ta wordo hunga pa e 10 miho hungadonan masculino y femenino activo. Den e campeonato aki, tur hungado ta hunga contra otro durante 9 wega den nan respectivo categoria y ganado absoluto ta bira e hungado cu a acumula mas punto durante e campeonato.

Annelaine Jacobs un bes mas a titula campeon den e categoria Femenino, sigui na segundo luga pa Lourdes Moreno y Brooke Lockhart cu a conkista e tercer puesto. E categoria di masculino tambe tawata tin un bon bataya den cual Juan Pablo de Mey a keda corona como campeon di e categoria, sigui na segundo luga pa Jose Pesqueira y Frederik Chaudron a keda na di tercer luga pa sistema di desempate.

Manera tur aña, FAA ta brinda tur su miembronan e oportunidad pa demostra nan talento y amor pa e deporte di schaak, brindando un espectaculo na nivel nacional. Un danki sigur ta bay na tur cu a contribui pa haci e campeonato aki uno exitoso, sin laga afo organisado di e torneo Carol Pesqueira y Arbitro IM FA Lazaro Bueno.

Federacion di Ahedres ta sumamente satisfecho y kier a felicita tur participante pa nan desempeño durante full e campeonato aki.




Yama 5937444: Diadomingo di pisca te na bo cas di 7:30 am pa 2 pm
Bo kier come pisca fresco awe diadomingo? Yama mesora na 5937444 y e van lo yega cu bo Pargo na mochi of e pisca cora di plato te na bo cas. For di 7:30 am pa 2 pm e pisca ta yega.

 Tin Pargo na mochi. Pisca cora na mochi. Tambe tin pisca cora di plato scama y habri limpi cla pa hasa.

 Prijs ta 24 florin pa kilo y delivery ta inclui den e prijs. Yama mesora pa asina bo tambe come pisca hunto cu famia awe diadomingo.




A invita Prinses Beatrix na Rooi Taki pa mira restauracion di mangrove
Prinses Beatrix ta di bishita riba nos isla, despues di seis aña. Su ultimo parada pa diahuebs tabata un bishita na Parke Nacional Arikok.

Tyson Lopez, CEO Fundacion Parke Nacional Arikok a indica cu nan ta sumamente honra di por a ricibi bishita di S.A.R. Prinses Beatrix, na Rooi Taki, cu ta un area protegi. Esaki ta haci cu e ta cay bou maneho di Parke Nacional Aruba.

A mustra S.A.R. Prinses Beatrix parti di e proyecto andando relaciona cu e reservacion di coral y di e mangrovenan. E area specifico ta mangrove, pero a duna S.A.R. Prinses Beatrix un demostracion di kico precisamente a wordo haci den e Parke Marino, relaciona cu e coralnan.

Pa mas lesa TREMPAN.




Hospital ta conta cu mas hospitalisacion pero menos operacion
Horacio Oduber Hospital un bes mas ta saca su estadisticanan pa loke ta luna di october 2023 cual ta brinda transperancia na comunidad di Aruba. E cifranan aki tapa duna un indicacion di loke ta sosode na nos Hospital pa loke ta cuido, e parti di diagnostico y tambe donacion di sanger.

Durante luna di october 2023 a hospitalisa 833 pashent cual ta mas cu na luna di september cu tabata786 pashent. Di e 833 pashentnan hospitalisa un total di 471 a drenta cu emergencia. Cada pashent cu a hospeda den Hospital a keda un promedio di 4,3 dia y durante luna di october e ocupacion di cama tabata na91%.

A tuma luga 552 operacion cual ta 70 operacion menos cu na luna di september. A nace un total di 80 baby (39 mucha muhe y 41mucha homber) na october. Y tambe na october nos heroenan a pasa Bloedbank y a haci un total di 265 donacion di sanger cu ta 51 donacion mas cu na september.

Departamento di Emergencia a mira na october un total di 2.629 pashent, cual un total di 42% NO tabata pashent cu caso di emergencia.

Specialistanan den servicio di HOH a haci un total di 6.010 consulta cu pashent na e diferente policlinicanan na october.

Departamento di Radiologia a haci un total di 4.627  test manera CT scan, MRI y mas. Un total di 11.389 persona a bay departamento di LABHOH pa haci nan test cual ta 241 persona mas cu na luna di september. Y un total di 822 pashent a sali for di Hospital.

Danki na tur cu ta brinda cuido safe y cordial na Hospital 24/7 demonstrando diariamente cu HOH semper t’ey pa comunidad y tambe turista!




Setenticinco ciudadano di Santa Cruz a start cu curso “Finansas den mi Hogar”
Riba 7 di november un total di 75 ciudadano a inicia nan participacion na e curso Finansas den mi Hogar den districto di Santa Cruz.

Districto di Santa Cruz ta e ultimo districto pa ricibi e curso Finansas den mi Hogar. 

Durante transcurso di e aña Finansas den mi Hogar a bishita tur e diferente districtonan na Aruba. E curso na Santa Cruz lo clausura un aña sumamente exitoso di educacion financiero.

Ta importante pa nos ta consciente riba nos entrada y gasto y con esaki ta afecta nos stabilidad y metanan financiero. E curso ta enfoca pa nos bira critico riba nos decisionnan financiero y tambe riba nos actitud cu por afecta sin cu nos sa, e cartera. 

Un consumidor consciente y critico ta e fundeshi di un economia inclusivo y duradero. E habilidad di un persona pa maneha su entrada y gastonan ta un habilidad necesario, cu ta yuda evita problemanan financiero manera debe (of gastonan) innecesario.

Finansas den mi Hogar a wordo organisa y financia door di Ministerio di Asuntonan Economico y desaroya y presenta door di Fundacion Plan di Bida. 

A zorg pa por trece esaki mas cerca posibel na ciudadanonan interesa, y a haci esaki completamente gratis pa asina elimina cualkier barera of incertidumbre di participacion.

“Ta importante pa hacie facil pa nos ciudadanonan por yega y participa na e curso di Finansas den mi Hogar. P’esey e meta tabata pa ofrece e curso Finansas den mi Hogar gratis y den tur districto, mas cerca di nos ciudadanonan”, segun minister mr. Geoffrey Wever. 

Den e aña binidero lo sigui enfoca riba diferente temanan di educacion financiero, continuando cu maneho di eleva e conocemento di nos ciudadanonan den aspectonan comercial y financiero. Minister mr. Geoffrey Wever ta gradici Paloma Osorio di fundacion Plan di Bida pa su esfuersonan durante aña. 




PKF Aruba cu seminario “Kico bo compania bal realmente” dia 24 di november
PKF Aruba y Impact Hub lo bay organisa un seminario cu lo tuma luga dia 24 di november, cu tin como tema “Kico bo compania bal realmente.”

PKF Aruba a establece su mes den luna di juli na 2023, como e prome compania di PKF den Caribe Hulandes, cual segun Edsel Lopez, managing director di PKF-Aruba, ta sintie sumamente orguyoso p’esaki.

PFK ta estableci na mas di 150 pais y tin mas di 22 mil trahado rond mundo. PKF ta un compania global, pero cu un presencia local, haciendo diferente servicio

Aunke nan ta un boutique firm cu hopi posibilidad pa  atrae conocemento di pafo, nan tin nan propio conocementonan tambe.

Tema ‘Kico bo compania bal’ ta un tema cu nan ta haya hopi pregunta riba dje. Hopi empresario ta bin na PKF pa puntra cuanto su compania bal. E ora e pensa un tiki mas leu y a busca colaboracion cu Impact Hub pa purba di papia un tiki riba e tema aki, kico t’e aspectonan cu tin cu tene na cuenta cu ne, parti strategico y tambe fiscal. Tur esey kier purba di presenta dia 24 di november

Lopez a indica cu nan ta contento cu e colaboracion cu Impact Hub.

EVALUACION DI E COMPANIANAN

Loke lo enfoca riba dje durante e seminario, na prome luga ta bay un tiki mas leu di e concepto di kico t’e evaluacion di e compania, kico t’e prijs cu por haya ora kier bende e compania. Ta dos concepto diferente. Tambe lo splica un tiki mas riba esey, segun Herbert van Elferen, partner na PKF Aruba.

Lo papia riba e diferente metodonan pa calcula e balor di un compania cu ta depende un parti di e rason pakico kier haci evaluacion. Por ta kier bende e compania, por ta kier djis sa kico e compania ta bal awendia y tambe pa bay mustra cu haciendo un evaluacion por yuda e compania. Aki e doño por haya sa miho kico mag of kico por haci pa mehora e compania y asina mehora e balor di dje, di e manera aki yudando busca un bon strategia p’e futuro y yuda e compania, scoge ki decision tin di tuma pa mehora.

Durante e seminario lo bay papia tambe mas den detaye kico un evaluacion na Aruba ta nifica. Sa cu na Aruba tin en realidad, compania cu ta hopi chikito. Den e seminario lo bay splica entre e diferencia y con por deal cu e diferencianan ora cu ta haci un evaluacion di e compania.

IMPACT HUB

Mary-Ann Falconi, co-fundado y general manager di Impact Hub Aruba a comenta cu pa nan ta un grato placer di forma parti di e seminario aki. Unabes cu a combersa cu PKF  y mira e similaridadnan cu tin den servicio y di nivel profesional cu kier trece pa Aruba, y mirando tambe e lasonan internacional cu tin.

Impact Hub Aruba ta un fundacion lanta na aña 2022. Nan proposito principal ta pa guia entrepeneurship na Aruba y di e manera aki yuda diversifica nos economia, fortifica nos economia pa medio di guia. Banda di esey Impact Hub tambe ta duna espacio, unda cu e entrepeneurnan startup por bin haci nan trabao, sea ta huur e desk, ta huur e oficina of e meeting rooms.

A pesar di haya guia, tin e espacio unda por traha. Segun Falconi, lo bay papia riba e balor di compania. Pa Impact Hub ta hopi interesante pa trece den contexto ki rol, sostenibilidad tin p’e organisacionnan na Aruba, con e por beneficia e compania su balor y hopi biaha den practica, ta tuma nota cu e business modelnan di awendia ta hopi tradicional.

Pa medio di e presentacion aki, kier trece dilanti con por shift di un business model tradicional pa uno mas sostenibel.

Impact Hub ta hopi contento cu e colaboracion aki, e prome di varios y ta spera cu comunidad emprendedor, e organisacionnan, e companianan priva, registra. Esaki lo tuma luga dia 24 di november na Impact Hub Aruba mes, situa den Weststraat 2 den Harbour House piso 2. E seminario ta cuminsa pa 10:30 am, registracion a habri caba. Ya caba nan ta 70% soldout, asina ta e cuponan ta limita. Ta un seminario hopi exclusivo.

Falconi ta invita tur startups, e profesionalnan den finansa, entre otro, a registra ainda pa participa den e seminario.

Website pa registracion ta www.pkf-aruba.com.




Mucha di scol basico y scol secundario lo participa den Get The Message
Dia 20 di november t’e dia cu nacional- y internacionalmente ta celebra derecho di mucha. Tambe t’e dia cu Fundacion Telefon pa Hubentud Aruba ta celebra 24 aña di existencia. Ta 24 aña pasa riba 20 di november t’e prome biaha cu un mucha a marca e number 131 y a ricibi ayudo di Telefon pa Hubentud.

Den cuadro di e celebracion di dia di derecho di mucha, 131 ta organisa ‘Get the Message?! riba 20 di november. ‘Get the Message?!’ lo tuma lugar na The Movies @ Gloria. Durante ‘Get the Message?!’ e studiantenan di Prinses Amalia Basisschool y De Schakel lo mira diferente short movies cu ta trata diferente derecho y lo analisa y elabora tocante e derechonan. 

Esaki lo tuma lugar na The Movies @ Gloria di 8:30 am pa 12:30 pm. N’e momento ey e muchanan lo ricibi informacion tocante derecho di mucha.

Pa mas mucha cu ta posibel por participa, 131 a haci posibel cu e scolnan cu ta interesa por participa na ‘Get the Message?!’ den nan klas. E scolnan cu ta interesa por participa door di haci uzo di un link ariba dia 20 di november desde 10:00 di mainta. Link: https://youtu.be/NbymF05NxY4

Tambe ariba 20 di november e edificio di Gloria lo ta ilumina cu e colonan di e logo nobo di 131. Un partner importante den e celebracion aki ta The Movies @ Gloria. 

131 kier a gradici su diferente partnernan cu ta tuma nan impacto social na serio y ta inverti den e mucha y e hobenan. 

Pa mas informacion tocante Get the Message?!’ por tuma contacto cu Fundacion Telefon pa Hubentud Aruba via nan facebook: https://www.facebook.com/aruba.131, e-mail: [email protected] of telefon 5886138/ 5884011.  




Weekend di pisca: Campeon tin Pargo, Dorao, Cora di Plato y Mulato
Weekend bo mester come bon. Bin Campeon diasabra mainta busca bo pisca fresco. Pisca di plato tin Cora. Na mochi tin Dorao “Mahi Mahi”, Mulato y Pargo. Tambe e siboyo pica tempera den boter pa saborea cu e pisca t’ey. 

Mainta tin dushi pastechi, kroket, hamburger y ham and egg. Si bo gusta pandushi cu driguidek crioyo tambe tin. Pasa 7:30 mainta ora Campeon habri y drecha bo dia cu pisca fresco bo hiba cas.




RAIZ a mustra mahos: Diabierna a ricibi 18 mil firma contra matrimonio di mesun sexo y diasabra a marcha pro
E junior partner di coalicion, Gabinete Wever-Croes II ta den un mal posicion relaciona cu e tema di matrimonio di mesun sexo. E partido RAIZ, cu apenas a saca 5841 den e ultimo eleccion, pa cual tabata suficiente pa nan forma un coalicion cu partido MEP, kende t’e partido cu nan lider, Ursell Arends tabata simpatisa prome cu el a dicidi di forma su mesun partido.

Den fin di siman a tuma luga un Marcha Pro Famia y Caminata di Diversidad. Dos grupo cu ideologia y pensamento completamente diferente. Diabierna, un grupo grandi di misa, iglesia y parokia a uni hunto y a marcha for di CITGO Boulevard te Bestuurskantoor pa entrega 18 mil firma na gobierno, pidiendo nan pa no legalisa matrimonio di mesun sexo na Aruba. Di e 18 mil firma, un total di 16313 firma, segun e grupo, ta certifica door di notario y abogado. Aunke, lider di Accion 21, Miguel Mansur, tin duda den con confiabel e certificacion aki ta.

Diabierna, na momento cu e grupo di manifestante a yega Bestuurskantoor, a sali solamente dos minister di Gabinete Wever-Croes pa enfrenta e grupo grandi aki. Ursell Arends a sali como vice-prome minister di pais Aruba hunto cu su colega di partido, Minister Geoffrey Wever. No a mira ningun minister di MEP presente. E no ta un secreto cu gran parti di e ministernan di MEP ta na Hulanda. Minister Xiomara Maduro, Endy Croes y Evelyn Wever-Croes ta na Hulanda pa diferente motibo y un lo keda mas largo cu otro. Minister Rocco Tjon y Glenbert Croes di MEP a opta pa laga RAIZ so enfrenta e grupo y nan mes keda paden den oficina ta mira e transmision, probablemente riba 24ora.com, mirando cu e media di gobierno, TeleAruba, no tabatin personal suficiente pa bay LIVE cu e marcha.

RAIZ a mustra mahos, despues cu Pastoor Frank Daal a vocifera nan pensamento dilanti e dos ministernan di RAIZ, Arends a scuch’e y a responde tambe. El a ricibi e 16313 firma for di e pastoor y a priminti’e cu e lo haci caso di nan. Como cabes di gobernacion na e momento ey, el a sigura e manifestantenan cu e lo hiba nan mensahe pa conseho di minister y lo percura pa tur grupo cu nan derecho di un manera of otro ta sinti nan menos, nan lo sa di para hunto cu nan.

E mandatario a bay asina leu di a gradici e grupo pa nan presencia y vocifera cu e ta un derecho universal pa nan marcha y vocifera nan pensamento. Cu un tono masha abou, Arends a vocifera cu derecho igual ta algo clave y locual nan ta para p’e. Mesora despues di e frase ey, e grupo a lanta contra dj’e y a cuminsa grita: “Booooooooooooo”, e mandatario a ripara cu su speech no a cay den bon tera y a termina mesora yamando e grupo danki pa nan presencia.

Geoffrey Wever, kende segun Miguel Mansur di Accion 21, ta mas inteligente cu su propio lider, esta Ursell Arends a dicidi di no hiba palabra y cana bay tras di su lider bek den Cocolishi. E echo cu MEP no a para banda di RAIZ, ta duna un señal cla cu e coalicion no ta riba mesun liña.

E propio lider di fraccion di MEP, Hendrik Tevreden tabata “front row” ta marcha contra su propio gobierno hunto cu Marco Berlis di MEP. Minister Wever sa cu si, si el a vocifera kico ta su real pensamento riba e topico di matrimonio di mesun sexo, cos lo a cana di un otro manera. El a mantene su emocion por lo menos pa binticuater ora.

Un dia despues, a tuma luga e caminata di diversidad organisa pa Fundacion Orguyo. E caminata a inicia na Plaza Nicky Habibe y a termina na Plaza Daniel Leo. Mirando cu RAIZ a mustra masha mahos diabierna e grupo grandi di manifestante, tabata un bon oportunidad pa RAIZ demostra nan ‘true color.’

Di un forma uni, ambos minister di RAIZ y Parlamentario Misha Raymond a presenta pa nan tambe carga e bandera rainbow y cana bay direccion Plaza Daniel Leo. Wever a haya e momento perfecto pa e hiba palabra. Na un manera masha honesto, el a vocifera kico di berdad e ta para p’e.

“Nos ta support e idea di matrimonio di mesun sexo”, asina Wever a comenta durante un entrevista cu representante di Headlines Group kende ta e cas editorial di 24ora.com y Trempan. Wever a comenta cu nan ta para pa derecho di igualdad y cu tur hende tin derecho pa tin nan mesun escogencia. Di otro banda a purba combersa tambe cu lider di fraccion di RAIZ, Misha Raymond mirando cu e ta co-firmante di un iniciativa di ley hunto cu Accion 21 pa cu matrimonio di mesun sexo, pero e parlamentario di apenas 693 voto a opta pa no hiba e palabra. “No danki” tabata su contesta ora cu reportero di Headlines Group a acerca su persona pa un entrevista.

Otro siman ta tuma luga un caso importante pa e comunidad LGBTQIA+. Lo trata e caso cu Fundacion Orguyo a entama contra gobierno. Aunke RAIZ ta pro matrimonio di mesun sexo, nan a permiti MEP sigui y bay den casacion contra Fundacion Orguyo. Ta premira cu pa maart otro aña lo tin un sentencia riba e caso aki.

Tocante RAIZ

Tai Foo Lee & Ursell Arends a funda Partido RAIZ dia 9 di Juni 2017. Lider desde fundacion ta Ursell Arends y a participa dos biaha den eleccion, na september 2017 y juni 2021. Record maximo di voto: 5481 (2021) y record minimo di voto: 2107 na 2017. Ideologia di Partido RAIZ ta social democrata, progresivo y liberal.

Tocante Ursell Arends

Ursell M. Arends a nace na Santa Cruz. Na aña 2000 el a bay studia Business Administration & International Business Management na Merca y Canada. Desde aña 2007 e ta trahando y a crece den su funcion y yega te na Operations Director na La Quinta Beach Resort.

Entre 2016 y 2018 e tabata presidente di Aruba Timeshare Association (ATSA). El a funda Raiz den 2017 y den su prome salida a logra 1433 voto riba su nomber. Den eleccion na juni 2021, Ursell Arends tabatin 1939 voto personal, cu ta representa un aumento di 35%.

Tocante Geoffrey Wevermr. Geoffrey Wever a caba VWO na Colegio Arubano y despues a studia na VU Amsterdam, prome como notario y despues como fiscalista, pues den leynan di belasting. Su experiencia laboral a start como fiscalista na Sprigthoff na Hulanda. Ora el a yega Aruba el a traha como abogado na bufete Croes, Wever & Tchong te na aña 2014. Despues el a cuminsa duna les na Universidad di Aruba den e facultad financiero-economico, riba derechonan comercial. Tambe den e facultad di ley y proceduranan civil. E tabata partner den e bufete di abogado De Cuba Wever Attorneys at Law. E aña aki el a uni na e partido politico RAIZ y den su prome salida a logra no menos di 1430 voto individual.

Tocante Gabinete Wever-Croes IIEleccion yama adelanta dia 25 di juni 2021 a produci un resultado di cual e panorama politico a bira MEP cu 9 asiento, AVP cu 7 asiento, Raiz cu 2 asiento, MAS cu 2 asiento y Accion21 cu 1 asiento, pa hunto forma e 21 asientonan den nos Parlamento.

Dia 20 di september 2021 e ocho ministernan di e Gabinete Wever-Croes II a huramenta of haci promesa dilanti di Gobernador Interino di Aruba, Yvonne Laclé-Dirksz. E gabinete Arubiano nobo ta un coalicion di MEP y RAIZ y ta conta cu ocho minister: seis di MEP y dos di RAIZ. Gabinete Wever-Croes II ta forma pa Evelyna C. Wever-Croes (MEP) como Minister di Asunto General, Innovacion, Organisacion gubernamental, Infrastructura y Planificacion Teritorial. Alabes e ta minister-president. 

Geoffrey B. Wever (Raiz) a bira Minister di Asunto Economico, Comunicacion y Desaroyo Sostenibel. Ursell M. Arends (Raiz) a haya e cartera di Minister di Integridad, Naturalesa, Transporte y Cuido di Grandinan. Alabes e ta e vice Prome Minister. Xiomara Maduro (MEP) a huramenta como Minister di Finansa y Cultura. Rocco Tjon (MEP) a bira Minister di Husticia y Asuntonan Social. Glenbert Croes (MEP) a huramenta como Minister di Labor, Integracion y Energia.

Danguillaume Oduber (MEP) a bira Minister di Salud Publico y Turismo. Endy Croes (MEP) a haya e titulo di Minister di Enseñansa y Deporte. Na un prome instante a mantene Guillfred Besaril den e funcion di Minister Plenipotenciario di Aruba na Hulanda, pero na caminda el a tuma su retiro y a nombra Juan “Ady” Thijsen na su luga. Debi na un investigacion interno, a kita Besaril for di trabou y a keh’e penalmente.




Diamars ta habri cu Pargo, Dorao, Cora di Plato y Filet fresco na Campeon
Diamars bo mester come bon. Bin Campeon diamars mainta busca bo pisca fresco. Pisca di plato tin Cora. Na mochi tin Dorao “Mahi Mahi”, filet di Pisca y mochi di Pargo. Tambe e siboyo pica tempera den boter pa sabora cu e pisca tey. Mainta tin dushi pastechi, kroket, hamburger y ham and egg. Si bo gusta pandushi cu driguidek crioyo tambe tin. Pasa 7:30 mainta ora Campeon habri y drecha bo dia cu pisca fresco bo hiba cas.




Aura Bremo (Suemar Lottery II): T’a nos a bende e miyon!
Por lo menos un persona lo drumi contento awe nochi. Diasabra 11 di november 2023 (11-11-2023) a tuma luga entre otro e sorteo di Lotto 5. E premio mayo tabatin como premio un bunita suma di 1 miyon 900 mil florin. Un suma cera y gordo, pa cual cualkier persona lo kier gan’e. Pero, pa e biaha aki, ta solamente un persona tabatin e suerte di hunga e combinacion perfecto cu a sali esun ganado. E numbernan ganado ta: 01-22-24-30-34. 

Un solo persona a cumpra e numbernan menciona, te ainda no ta conoci si ta un number fiho of si por ta un lotto loco. En todo caso, ta na Suemar Lottery II el a cumpra e ticket ganado si. Suemar Lottery II ta keda na Sero Biento. Aura Bremo ta propietario di e punto di benta. Diasabra anochi pasa di 8:00 pm 24ora.com tabata presente na Sero Biento pa combersa cu doño di loket. Bremo a conta cu e ta sumamente contento cu un di su clientenan a gana e Lotto 5. 

E tin tres punto di benta, un na Paradera, esun na Sero Biento mes y mas recien a habri un na Alto Vista. Bremo ta spera cu e ganado por haci bon uzo di e placa. Awo ta di spera ki dia e ganado lo pasa oficina di Lotto den Paardenbaaistraat pa reclama su premio. Esun cu bin cu e ticket cu e numbernan ganado, ta cobr’e. Den pasado ora ta trata di suma grandi asina, sa laga abogado cobra e premio pa nan. Abogado sa pidi entre 10% pa 15% di e suma total, djis pa e bay cobr’e p’e persona ganado.




Abogado Rubiano a defende matrimonio di mesun sexo den Corte Supremo
Awe mainta Corte Supremo na Den Haag a trata e caso cu Pais Aruba y Pais Corsou a cuminsa contra e sentencia di nos Hof, cu a habri matrimonio na Aruba y na Corsou pa pareha di mesun sexo. E dos gobiernonan a apela bisando cu Hof a sinta riba stoel di parlamento pero no a durf bisa cu nan ta contra e matrimonionan menciona. Pero ta mustra cu esey si ta e caso!

A “livestream” henter e tratamento di e caso awe den Corte Supremo. Algo cu no ta pasa den tur caso! Abogadonan David Wever di Aruba y abogado Mirto Wever di Corsou a haci nan debut na Corte Supremo y a presenta nan defensa banda di e abogadonan Hulandes. Tambe por a nota diferente persona di Aruba y Corsou cu a bay te Hulanda pa presencia e caso.

Por remarca tu tanto mr. David Wever y Mr. Mirto Murray, tur dos a luci cu nan defensa. Na final dos señora di Corsou cu kier casa cu un otro dama a haya oportunidad pa duna un palabra final cu tabata hopi emocional y cu a conmove tur esnan presente.

Si Corte Supremo rechasa e demanda di e gobiernonan, e sentencia di Hof lo bira definitivo y e ora lo habri matrimonio tambe pa parehanan di e mesun sexo. Si Corte Supremo honra e apelacion, e ora e matrimonio lo keda limita na parehanan di e sexo opuesto. E ora personanan di e mesun sexo lo no por casa y lo depende di un cambio di ley den futuro. Pa locual ta esaki, no ta mustra cu Parlamento di Aruba lo pasa un ley asina. Specialmente e partidonan grandi, tin reto pa convence nan “achterban”. Te awo, ta e fraccionnan mas chikito den Parlamento a vocifera nan sosten incondicional na igualdad.

Dia 19 di januari 2024 e procurador general lo duna un conseho na Corte Supremo. Despues di esey Corte Supremo lo dicta sentencia. Ta anticipa cu esey lo por sosode na maart 2024, aunke e lo por ta prome tambe.




Dokter John Croes: ‘Hende homber ta biba menos awendia’
Fundacion Hende Homber a invita dr. John Croes pa papia tocante salud durante nan conferencia venidero diasabra 4 di november. Si bo tin bon salud, con bo ta mantene y cuida esaki. Dr. Croes ta bisa cu lo toca e parti emocional tambe, pero tin hopi otro aspecto pa papia riba dje cu ta mas urgente.

 “Pasobra e hende homber ta bibando menos awendia. Mi tin cu splica e publico con nos por haci pa evita cu bo no ta bay haya cancer, Alzheimer, demencia, y tin formula pa esey, pero nos no ta papia di dje.”



Mas aleu, dr. Croes ta bisa cu tin hende por ehempel cu tin demencia cu den realidad no tin e enfermedad aki y ta simplemente nan no ta bebe suficiente awa. Pa motibo cu bo celebro ta deshidrata, bo ta papia co’i kens, bo ta lubida cos, e ta pasobra bo ta deshidrata.




Weekend di pisca: Diabierna tin varios tipo di pisca fresco na Campeon
Diabierna bo mester come bon. Bin Campeon diabierna mainta busca bo pisca fresco. Pisca di plato tin Cora. Na mochi tin Dorao “Mahi Mahi”, filet di Brazie y mochi di Pargo. Tambe e siboyo pica tempera den boter pa sabora cu e pisca tey. Mainta tin dushi pastechi, kroket, hamburger y ham and egg. Si bo gusta pandushi cu driguidek crioyo tambe tin. Pasa 7:30 mainta ora Campeon habri y drecha bo dia cu pisca fresco bo hiba cas.




Conferencia “Happy Parents, Happy Children” tabata exitoso
E prome conferencia grandi organisa pa mayornan, educador-  y entrenadornan cu e tema nos muchanan y hobennan! E Happy Conference a resulta den un un exito total!

Piso Tres Workcenter a organisa hunto cu un team dinamico un conferencia yama Happy Parents, Happy Children. Un conferencia pa adulto cu enfoke riba nos muchananan y hobennan. E Conferencia a tuma luga 14 y 15 di november en conexion cu Dia Internacional di Mucha cu lo ta dialuna otro siman.

Despues di un seminario exitoso na Piso Tres na 2022, e organisadonan Queeny Bergen y Zilha Bruin Wever hunto cu co-fundado Laura Tromp y un team dinamico a dicidi di organisa un conferencia cu lo duna e comunidad e oportunidad pa bini hunto pa explora diferente strategia innovativo, conoce e miho practicanan y haya herment y perspectiva valioso riba desaroyo di nos muchanan y hobennan pa asina por lanta un generacion cu muchanan/hobennan mas firme, contento y stabiel.  E conferencia tabata parti den 2 diferente dia, unda cu cada dia lo tin un otro topico, orador y audiencia.

E prome anochi, Jermin Bell (Psycholoog) cu Laura Tromp (Parent Coach) a hiba un combersacion e “Real Talk” unda cu a sa di informa e publico tocante e situacion actual na Aruba abase di estudio y experiencia. Despues e orador internacional Sara Whaley a papia tocante e comportacion di “toddlers” y con pa reconoce diferente comportacionnan y a comparti strategia nan di con por compronde y mehora esaki y a termina e anochi cu Stephanie Pinto un orador internacional (cu su buki best seller From Chaos to Connection) cu a bini for di Australia pa comparti tocante e importancia di tin Inteligencia Emocional pa asina por lanta mucha nan cu esaki tambe.

Diaranson anochi a cuminsa cu James Sneek (Director di 131) cu hunto cu Laura Tromp a hiba un combersacion e “Real Talk” informando e publico tocante e situacion actual na Aruba abase di estudio y experiencia bou di nos hobennan. Sigur e faborito di anochi, Johnny Boekhoudt (Psicologo/orador local) a sa di pone e publico hari, yora y sigur ta mas alerta y informa tocante e mente y celebro di un hoben y con importante e rol di mayor, educador y entrenadonan ta basa riba estudio y experiencia.

Destini Ann Davis, invitado internacional a termina e anochi cu hopi informacion, practica y hermentnan pa por compronde un hoben y pa tin un comunicacion positivo, con pa por mantene confiansa, atende cu desacuerdo y hopi mas.  

Tur dos anochi tabata tin un Happy Expo Lounge bon bishita unda cu diferente compania y organisationan a sa di comparti informacion, premio, specials y hopi mas!

Danki na Aruba Bank, Compra N.V., Aruba Airport Authority, Elite Productions & Entertainment, Windcreek, Cas di Cultura, Romar Trading, Aruba Tourism Authority, Setar N.V., Grant Thornton, Party Boutique, XFM y Aruba Aloe pa nan confiansa y aporte!

E organisacion kier a bisa tur cu a yuda di un forma of otro y tur cu a atende e conferencia un danki di Curason! Y pa nos ban sigui yuda lanta un futuro generacion mas resistente y feliz! 




Empresarionan local mustrando hopi interes den e “Investment Loan” di Qredits Aruba
Desde inicio di e “Investment Loan”, hopi empresario a demonstra necesidad pa inverti den nan compania.

Hopi negoshi na Aruba a indica di a wordo impacta negativamente door di e pandemia di COVID-19. Door di esaki empresarionan no tabata tin e recursonan financiero pa inverti den nan negoshi durante un periodo largo.

Qredits Aruba conhuntamente cu Ministerio di Asunto Economico, Comunicacion y Desaroyo Sostenibel di Gobierno di Aruba a introduci e producto financiero “Investment Loan”pa brinda oportunidad na e empresarionan aki pa inverti den nan negoshi. E “Investment Loan” ta un prestamo comercial t’e cu Afl. 50.000 na un interes rebaha di 5.75%.

Ken ta bin na remarca pa un “Investment Loan”?

·         Bo ta un empresario existente cu a cuminsa bo negoshi prome cu maart 2019; 

·         Bo negoshi mester ta registra na Camara di Comercio di Aruba prome cu maart 2019; 

·         Bo actividadnan comercial ta tuma luga na Aruba; 

·         Bo ta desea di inverti (por ehempel: inventario, makinaria, marketing, etc.) den bo negoshi y sigui crece! 

Bo ta un empresario cu ta desea di inverti den bo negoshi y sigui expande, esaki ta bo oportunidad pa aplica pa “Investment Loan” via www.qredits.com.

Qredits Aruba ta conoci den e sector empreserial por medio di yuda varios comerciante cu microfinanciamento pa cuminsa y expande nan propio negoshi. Qredits Aruba tambe ta sostene empresarionan via coaching, recursonan y programanan educacional.

Pa mas informacion por bishita Qredits su Facebook page “Qredits Aruba”.




Un buffett c’un toke special na MooMba Beach Restaurant & Bar
Cu e brisa di november ta yega e temporada di gratitud y MooMba Beach Restaurant & Bar ta prepara pa eleva su experiencia di Thanksgiving. Lubida e luganan tradicional cera. E aña aki nos lo duna danki riba santo blanco y e zonido relahante di e ola di lama den fondo.

Dia 23 di november, for di 5:00pm pa 10:00pm, nos lo ofrece un buffet ilimita di Thanksgiving. Pa solamente 50 dollar pa persona, disfruta di e un variedad amplio di platonan clasico y contemporaneo, mientras bo ta sumergi bo mes den e ambiente sereno di e beach.

Bo ta bin cu e chikitinnan di cas? Tur mucha di te cu 4 aña ta come gratis y e muchanan di entre 4 y 10 aña ta paga mita prijs. Un banket na alcance di tur cartera.

Pero esey no ta tur. Bo ta un fanatico di NFL? Bo lo no perde niun minuut di e wega. Apoya bo ekipo faborito mientras cu bo ta wak e partidonan di NFL live riba e multiple pantayanan ubica den ful e restaurant y hasta riba beach. Imagina bo mes e emocion di un touchdown c’un bahada di solo pintoresco como background.

Tene cuenta cu, pa tur hende por disfruta di e experiencia unico aki, e tempo maximo ta di tres ora. Di e manera aki, tur hende lo tin tempo di sobra pa disfruta di e cuminda, wak e miho momentonan di e partido y disfruta di e bunita beach.

Asina ta,  e aña aki, cambia e tradicional turkey pa un buffet riba beach. Espacio ta limita y e olanan ta yamando nos. Asina ta, marca bo kalender y prepara pa un Thanksgiving cu abo y bo sernan keri lo recorda durante varios aña.

Bin join nos na MooMba Beach Restaurant & Bar y celebra e gratitud y e bon cuminda, e bon wega den e ambiente mas espetacular. Happy Thanksgiving!




Biba e magia di fiesta cu e menunan Navideño di Que Pasa
Mientras cu e fiestanan ta acercando, Que Pasa ta invita bo pa saboria e encanto di e epoca tan special aki cu nos menunan Navideño exclusivo, disponibel te cu dia prome di januari. Nos ta encanta di ofrece dos experiencia gastronomico diferente, cada un meticulosamente elabora pa ofrece un sinfonia di sabor cu ta captura e esencia di e temporada.

DELICIA DI TRES PLATO PA $48 PA PERSONA

Nos menu Navideño di tres plato, cu un prijs di solamente $48 pa persona, ta priminti di ta un biahe culinario yena di sorpresa delicioso. Cuminsa bo fiesta scogiendo entre e Tataki di tuna, un harmonioso mescla di mayonaise di sesamo, spaghetti di concomber, punta di asperge berde y un glaze di teriyaki y lime, of e dushi y sabroso Pato huma cu crema di hoisin, prei fresco, papel di aros crugiente y kimchi.

Como plato principal, saboria e pesca di dia, un tentado combinacion di brocoli na grill, polenta, baby carot dushi y saus di champagne y biña blanco of disfruta di un tenderloin na grill, un obra maestra di 2,5 kilo compaña pa bonchi berde cu bacon, batata Hulandes hasa den forno, stuffed mini onions, truffle mashed parsnip y un dushi saus di oporto. Conclui e festivo aventura culinario cu un nota dushi, eligiendo entre e decadente Brownie cu mousse di chuculati, dulce de leche, peer stoba y crumble di noot of e clasico Creme Brulee cu un dushi toke citrico.

EXTRAVAGANCIA DI CINCO PLATO $75 PA PERSONA

P’esunnan cu kier busca un experiencia ainda mas luhoso, nos menu di cinco plato, cu un prijs di $75 pa persona, ta un celebracion gastronomico cu lo transporta bo n’e felicidad culinario. Drenta den e biahe extraordinario cu e exkisito Tataki di tuna, sigui pa e tentado Pato huma y un pisca di dia prepara di un forma cu nunca bo a experimenta. E plato ta inclui un dushi tenderloin na grill, cu ta priminti un gran final cu e celestial Brownie.

ESCOGENCIA DI AMBIENTE: INTERIOR OF EXTERIOR

Bo por saboria e fantastico menu festivo aki den e encantador ambiente di nos cas antiguo di comerciante of drenta den e beyesa sereno di nos hofi. Sea cual sea e ambiente cu bo scoge, nos ta garantisa un experiencia gastronomico inolvidabel rondona p’e calor di e temporada.

Pa mas informacion y reservacion, bishita e website oficial di Que Pasa. Join nos na Que pasa, unda cu cada plato ta un celebracion y cada momento ta aprecia. Nos ta desea bo feliz dianan di fiesta yena di recuerdo delicioso.




DOW: Paña a pega den riool na Monserat
Tin un situacion na Monserat, caminda cu awa sushi ta sali bin ariba, bay riba caminda, pasa dilanti di un compleho di apartamento y caba den un otro riool. Segun Beheer Infrastructuur na DOW, ing. Daryl Leu, tin e pomp na Monserat cu ta conecta cu e casnan di pueblo. E problema di mas grandi cu ta haya eyden cu tin hopi sushi, manera paña etc., ta tira eyden y paña no mag di ta den riolering.

Segun Leu, nan ta bezig ta pomp e awa. E pomp ta chupa e awa mand’e p’e otro p’asina e por yega n’e planta. Pero e pomp no ta diseña pa manda paña. Esey t’e problema di mas grandi cu ta haya eynan.

E problema aki ta andando pa basta tempo caba y a aumenta e capacidad tambe p’e mesun coleganan tira bista eyden y ta mantene regularmente, casi tres biaha pa siman. Hasta durante fin di siman ta controla ey pa mira si tur cos ta bay bon. Pero paña ta drenta na tur momento y no por keda ey 24/7 pa haci esey.

Loke ta bezig ta haci ta suplica e bario pa por fabor no tira nada cu no ta pertenece eynan. No ta permiti paña den riolering pasobra e pomp no por traha riba dje. Comunidad mester yuda tambe p’esaki.

Pa mas detaye lesa TREMPAN.




Aruba Food and Beverage Association a nombra Miriam Dabian como Director di Operacion
Aruba Food and Beverage Association (AFBA) ta anuncia cu orguyo e incorporacion di Miriam Dabian na su team di maneho como Director di Operacion (COO). Miriam ta bin cu un gran experiencia y un historial estelar, despues di a dedica casi cuater decada na Aruba Tourism Authority (ATA) y e diferente funcionnan dentro di e sector turistico.

Miriam a cuminsa su carera riba Dia Internacional di Hende Muhe, dia 8 di maart 1983 na ATA, caminda cu el a ocupa diferente cargo y a dirigi diferente proyecto di gran impacto. Den un reciente comunicado titula “Closing Cycles,” Miriam a reflexiona riba su retiro, enfatisando riba e importancia di gratitud y autoreflexion na momento di a despedi di un capitulo satisfactorio cu ta cubri 40 aña.

Miriam a cuminsa cu su aventura na Colombia, unda el a studia Hoteleria y Turismo y a incorpora den ATA na Colombia despues di a finalisa su estudionan na 1982. Su dedicacion a hib’e na converti den e director na Colombia despues di cuater aña. Mas despues el a traslada pa Aruba, caminda cu el a traha pa mas di un decada y a establece e oficina di Evento Special. Su perspectiva global a amplia durante su mandato di cinco aña como Director Adhunto di Mercadeo di ATA rond mundo.

E carera di Miriam a hib’e Caracas, caminda cu el a dirigi Latino America y Venezuela durante dies aña, aportando un toke creativo na diferente proyecto. Cu su pasion pa unifica Latino America, Miriam a logra racionalisa e operacionnan di ATA, consolidando strategia y mensahe bao di un sede regional.

Awo hubila, Miriam ta sigui ta ambicioso y a funda MD Marketing & Consultancy, cu e obhetivo di yuda e empresanan den nan esfuerso di crecemento na Latino America. Su biahe a crusa cu AFBA, caminda cu e ta asumi e papel fundamental di COO.

Miriam ta concebi AFBA como un faro di balor pa su miembronan, defendiendo su interesnan y inspirando e proximo generacion di profesional di Horeca. Su vision global ta inclui e posicionamento di AFBA a traves di aliansa strategico cu e asociacionnan internacional, aportando perspectiva nobo n’e panorama local.

Mas leu di su actividadnan profesional, Miriam ta disfruta decorando, cushinando y apreciando KDramas. AFBA ta duna Miriam Dabian un caluroso bonbini y ta spera un futuro di exito comparti.

Pa cualkier consulta, tuma contacto cu Miriam Dabian na [email protected] of via 7482900. Bonbini abordo, Miriam y pa un prospero biahe hunto.

Pa mas informacion riba nos asociacion, bishita arubafoodandbeverageassociation.org.




Regiezitting Flamingo: A pidi pa scucha prome minister como testigo
Dialuna mainta a cuminsa e Regiezitting di caso Flamingo cu ta draai rond di e temporada cu Otmar Oduber tabata Minister di Infrastructura. Pues di e periodo 20117 pa 2020.

A cita seis persona di cual cinco a presenta pa e sesion inicial aki. Ta trata di Otmar Oduber; Aisha Esser; Richenella Wever Croes; Jeandrick Oduber; Laurence Philips y Gilbert Tiel (e ultimo aki no a presenta).

E sesion di awe presidi pa hues van der Spoel, kende a biaha specialmente for di Hulanda pa e tratamento, ta uno pa mira ki peticion mas tin.

Mr. Carlo den nomber di su cliente Otmar Oduber a pidi pa scucha varios testigo, igualmente abogadonan mr. Desiree Croes y mr. Odor tabatin mester di algun testigo, cu ta inclui algun di esnan di Carlo.

Jeandrick Oduber a pidi como testigo su socio y e anterior doño di e negoshi y igualmente tabata kier a haya un hardcopy di e dossier cu e no tabatin na su disposicion como cu e no tabatin abogado.

Philips di su banda a pidi tambe pa scucha un ex-mandatario (Marisol Tromp) y prome minister mr. Evelyn Wever Croes.

Rond di 11:00 am a pospone e sesion y lo sigui 1:30 awe merdia.




Nuebe luna pa tene relacion cu menor y sac’e na estado
Diabierna mainta Corte a dicta sentencia den e caso contra Andrick Royer di 23 aña, acusa di a tene relacion sexual cu un mucha muhe menor di 16 aña.Durante e tratamento fiscal a pidi pa declar’e culpabel.

Hues a haya proba cu el a tene relacion sexual cu e menor, esta un mucha di 14 aña. Aunke cu e ta bisa cu e no tabata sa cu ta un menor, Hues no a kere su palabranan.

A bis’e cu den un declaracion e mes a declara cu e mucha muhe a bis’e cu e tin 16 aña pero cu el a pensa cu e tin menos cu esey. “Bo mester a averigua, Hues a bis’e. Bo mes no a kere cu e tin 16 aña,” a bis’e durante lesamento di e sentencia.

Hues a tene cuenta cu e mucha muhe a sali na estado, cu lo afecta su resto di bida, ta afecta su posibilidadnan di sigui studia. Pero a tene cuenta tambe cu e acusado a siña su les y a bisa cu e kier percura pa e yiu.E castigo cu e mester sinta ta apenas 9 luna. A dun’e dos aña (24 luna), pero 15 luna ta condicional, cu un tempo di prueba di 2 aña y guia di Reclassering.




Diego de Cuba: ‘Hues a comete un eror bastante grandi’
Diego de Cuba, lider di sindicato STA ta bisa cu berdaderamente e sentencia cu el a haya pa hues pa loke tabata e caso entama contra AAA pa retiro di dos empleado di siguridad, no a cay na fabor di STA.  De Cuba ta declara cu hues a comete un eror bastante grandi. 

De Cuba ta haya cu hues a drumi den scochi di AAA, sin tene cuenta cu nada di loke e abogado a trece pa dilanti. E sindicalista ta expresa cu e ta compronde eror di hues pasobra e tambe ta humano. Pero p’esey awor mester bay over pa coregi esaki den un bodem procedure. Pasobra esaki ta e dolor cu e clase trahado ta sinta cu ne segun STA. Pasobra ta hopi hende tin rason pero no tin e forsa economico pa bay corte.

“Perde un bataya no ta nifica perde e guera,” de Cuba ta expresa, agregando cu e procedura lo bay bodem pasobra ta haya e sentencia aki completamente for di sla. Mester analisa kico a pasa na AAA, kico nan a bin cu ne den corte, asina manipulando hues y contracto colectivo. E sindicalista ta bisa cu nan ta manipuladonan grandi cu a bay completamente contra e contracto colectivo. 

Cu e sentencia aki segun de Cuba, AAA tin e caminda habri pa kita ken cu nan kier for di trabao, compila fout chikito cu bo a comete den pasado, warda bo comete un eror y ta bula bo cabes. Hues despues ta bay den nan fabor. Esey no por, pasobra ora un hende comete un infraccion, mester adresa y coregi esaki.

“No cu bo ta keda stapel nan, pa despues na ultimo momento kita bo for di trabao.”Pa mas lesa TREMPAN.




A.T.A. y Ban Serio! ta Invita tur Scol Basico pa uni na Campaña Aruba Limpi
Scol ganador lo ricibi un aña gratis di limpiesa pa e school

Den cuadro di e campaña Aruba Limpi, A.T.A. hunto Ban Serio! ta haci un yamada na tur scol basico na Aruba pa uni na e campaña di Aruba Limpi caminda cu scolnan of klasnan por crea un video cu un mensahe di un Aruba mas limpi y/of sostenibel.

E campaña Aruba Limpi ta diseña pa encurasha bon habito y pa concientisa e importancia pa aporta positivamente na nos medio ambiente. Door di crea un video, e muchanan por expresa na e comunidad di Aruba un mensahe di conscientisacion pa un Aruba mas limpi. Na mesun momento e ta un oportunidad pa educa tocante e cuido di nos medio ambiente y inculca e sentido di responsabilidad pa futuro generacionnan. 

Cada scol basico of klas por graba un video cu un mensahe pa un Aruba mas limpi y/of sostenibel. Of kiko e scol ta haci pa ta un school mas limpi of sostenibel. Por manda e video na e-mail [email protected], of via pagina di Facebook “Aruba Limpi” of “Ban Serio!”



Lo scoge tres (3) scol ganador cu lo gana 4 limpiesa pa 2024. Limpiesa ta ensera rond y den e cura di e scol.

Por manda e video te cu 30 di november 2023. Ganador lo ser anuncia dia 4 di december 2023 durante e programa Magia di Pasco via nos planta nacional canal 13.

Tocante Aruba Limpi

Campaña Aruba Limpi ta reforsa e compromiso pa un isla mas limpi y sostenibel. Bou di e lema “Un Aruba dushi pa biba, ta un Aruba dushi pa bishita”, A.T.A. ta spera di por conscientisa y curasha comunidad pa hunto nos tuma accion pa yega na un Aruba mas limpi. E meta principal ta pa crea conscientisacion tocante limpiesa di nos isla, poniendo enfasis riba un tema cu ta di suma importancia pa nos residentenan como tambe nos bishitantenan. 

Door di educa comunidad local tocante nos responsabilidad y conducta pa cu nos medio ambiente, ta busca pa crea impacto duradero cu ta beneficia tur hende y futuro generacion.

Pa mas informacion por bishita pagina social di Aruba Limpi of Ban Serio! of directamente na comunica na +297 5823777 ext 222.




Lotto a keda aden: Diaranson awo por gana 1.7 miyon
Diasabra anochi a tuma luga sorteo # 2438 “Lotto 5” di Fundacion Lotto pa Deporte. Numbernan cu a sali ta 01-08-09-22-33. Joker ta 31 y cu letter F. No tabatin ningun ganado di e prome ni e di dos premio. Consecuentemente, pa diaranson awo e premio a crece te cu 1.7 miyon florin.

Record di Lotto di Aruba

Mester menciona cu e premio record di Lotto 5 ta esun di Afl. 2.200.000,= cu Iris Franken, chauffeur di autobus B-119 a gana na mei 2023. E record di Mini Mega Plus tabata di dia 27 di juni 2017, ora cu un solo hungado a gana e premio grandi di Afl. 3.700.000,=.

Tocante Lotto pa Deporte

Lotto, e loteria di Aruba ta existi desde 1982 y tin diferente wega; Catochi, Big 4, 1-OFF, Zodiac, Wega di Number Korsou, Lotto di Dia, Lotto 5, Mini Mega cu su Mega Plus y e weganan di Raspa y Gana. E fundacion a sa di crece benta di e productonan durante e ultimo añanan te alcansa un record na 2022 di 56 miyon florin! Cumprando Lotto bo ta contribui na deporte riba nos isla. E meta ta pa organisa loteria, cambia bida di su hungadonan y na mes momento inverti den deporte local pa medio di donacionnan na e comision di subsidio.




Reserva mesora: Casa Nonna cu tremendo ‘six course menu’ riba 3 di november proximo
Casa Nonna ta un restaurant Italiano pero version Mericano. Den su tipo, e ta e unico na Aruba. Riba 3 di november ta tuma luga un evento anual caminda hunto cu nan partner lo tin oportunidad pa purba diferente tipo di biña. Apart di esey, lo tin un chef cu lo ta encarga un ‘six course menu’ cu ta representa Casa Nonna. E chef lo haci un tremendo trabou p’asina e cuminda cay na agrado di un y tur. Claro, pa haci reservacion ta facil. Por yama 5272699 p’asina sigura bo spot den e evento aki. E lo tin un costo di $135 cu ta inclui e ‘six course menu’ y cu cada plato lo ta compaña cu un biña cu ta cuadra cu e cuminda cu lo brinda. Merril van Trigt ta restaurant manager, el a splica cu e personanan presente lo ricibi un splicacion dicon a scoge cada biña compaña cu cada plato.

Jhon Vargas ta Jr Chef di Casa Nonna, durante e encuentro cu prensa el a conta con el a prepara cada plato. For di e smaak salo te cu esun un poco mas dushi. E menu ta consisti di un Grilled Bruschetta Shrimps compaña pa un toscana bread cu pepperonincini, scampi sauce y tomati. Tambe lo conta c’un Octopus Capaccio combina cu basil leche de tigre ci awacati, kalamata mayo, ciboyo y tomati. Riba e menu tambe tin un Roasted Bone Narrow, Potato Gnocchi, Crispy Fried Crab Ravioli y Honeycomb Panna Cotta. E invitacion ta keda na un y tur pa haci nan reservacion na 5272699 p’asina sigura cu bo no ta keda afo di e tremendo evento dia 3 di november proximo.  

 Paulien Stoker ta representante di Boma Wines, durante un entrevista el a conta di e biñanan cu nan ta brinda. For di esun mas sparkle, pa e rose sigui pa biña blanco. Un pa un Stoker a splica dicon a scoge cua tipo di biña pa cual tipo di plato. A conta cu tin biña cu ta conta cu e sabor di oleifi cu un sparkle hopi dushi mes. Tin cu ta bin for di Italia cu ta conta cu e druif ros. Pa e combinacion di keshi tabata necesario pa combina un biña Russian River Valley Chardonanay of un Grans-Fassian y sin conta e biña dushi.




Lo midi calidad di aire den Oranjestad
Pronto Stichting Rancho lo cuminsa cu ehecucion di un proyecto nobo. Ta bay cuminsa na midi e calidad di aire den Oranjestad. Esaki ta loke cu presidente di e fundacion Clifford Rosa a duna di conoce.

E fundacion a logra asocia nan mes cu Metabolic Foundation pa realisa e proyecto. Nan a logra pone un air sensor den un mashin cu e fundacion tin, pa midi e calidad di aire. Lo registra informacion 24 ora pa dia 7 dia pa siman

Ta trata di cinco punto cu e sensor lo midi di e aire di Aruba. Esaki ta importante, segun Clifford Rosa, pa crea data riba e medio ambiente. Por corda cu den pasado a pone un aparato na e pier di piscadonan na waf di Rancho. Mirando cu a modernisa e sensornan, lo bay haci test un biaha mas na e waf tambe. Esaki ta importante pasobra lo haya dato di e awa di lama tambe, su temporatura, e calidad (sushi of limpi). Pero tambe lo haya si e aire di Aruba ta contamina.

Den proyectonan cu e fundacion kier haci, mester dispone di bon data y data confiabel. E aparato ta instala caba den e parti ariba di e sede di Stichting Rancho.  

Danki na e asociacion cu Metabolic Foundation, e sensornan aki no a costa Fundacion Rancho ningun placa. Nan mes a diseña e aparatonan pa crea data di medio ambiente.

E fundacion di Rancho tin un proyecto cu yama Waste Management Rancho Oranjestad pa cual e data aki lo ta importante. Investigacion ta parti di e proyecto pa maneho di desperdicio den Oranjestad.




Edson Hato di bishita cerca Gobernador
Diaranson ultimo, Gobernador di Aruba, drs. Alfonso Boekhoudt, a ricibi Edson Hato pa prome biaha pa un audiencia. E ta e representante nobo di Hulanda na Aruba, Corsou y Sint Maarten (VNACS) di e Ministerio di Asuntonan Interior y Relacionnan den Reino.

Conseho di Minister di Reino Hulandes, riba peticion di Secretario di Estado Alexandra van Huffelen di Asuntonan Interno y Relacionnan den Reino (BZK), a bay di acuerdo cu e nombramento di Edson Hato como Representante nobo di Hulanda na Aruba, Corsou y Sint Maarten. Edson Hato a cuminsa den su funcion desde 7 di september 2023.

Tocante Edson Hato

Edson Hato (53) tin experiencia amplio den guia di proceso di cambio y desaroyo di liderazgo den companianan multinationals grandi, tech scale-ups y empresanan social. Hato tabata consehero y a traha e.o. pa Carlsberg Group, SAP, ABN AMRO Bank, ING Group y AstraZeneca.

Hato for di aña 2017 ta fundado y doño di LikeMinds B.V., un oficina di conseho pa coach personanan den posicion di liderazgo, desaroyo di organisacion y transformacion di empresa. El a lanta na Corsou y tin conocemento di e idioma y cultura di region Caribense.

E funcion di Representante ta crucial pa un bon relacion den Reino

Edson Hato ta empeña su mes pa resultadonan duradero y ta mira e puesto como uno sumamente importante pa loke ta trata e colaboracion dentro di Reino: “Mi ta orguyoso cu como representante Hulandes mi por duna continuacion na reenforsa e relacion entre Aruba, Corsou, Sint Maarten y Hulanda. Banda di esey mi ta reconoce mi mes completamente den e puntonan di salida riba cual e colaboracion aki ta basa: responsabilidad, igualdad y comunidad. 

Esaki segun ami ta e principionan primordial ora di cambio. Pa sa unda bo kier bay, ta importante pa ta consciente di unda bo ta bin. Door di mi background y experiencia mi ta consciente cu nos mester uza nos diferencianan pa reforsa otro den Reino. Solamente di e forma aki bo ta yega na solucionnan nobo, y inspiracional unda hende ta empeña nan mes di forma duradero.”

Representacion di Hulanda na Aruba, Corsou y Sint Maarten (VNACS)

VNACS ta actua como representante di Hulanda y asina ta contribui na un bon relacion entre Hulanda, Aruba, Corsou, y Sint Maarten. E Representacion, cu localidadnan na Willemstad (VNW), Oranjestad (VNO) y Philipsburg (VNP), ta traha riba realisacion di maneho Hulandes pa e paisnan. VNACS ta clarifica e maneho, ta informa personanan di interes y contribui na ehecucion di e maneho. 

Tambe VNACS ta ofrece ayudo y asistencia pa personanan Hulandes den necesidad y ta coordina asistencia for di Hulanda na momento di crisis grave. E representacion ta maneha su tareanan den colaboracion estrecho cu tur cuater pais den Reino.




Pa un bida saludabel: Diadomingo tin e di seis Diabetes Run & Walk
Diadomingo awo, dia 12 di november, ta tuma luga e di seis edicion di e Diabetes Run & Walk. E di seis edicion di Diabetes Run & Walk lo tuma luga na Botica Eagle unda participantenan lo ta coriendo hunto pa recauda fondo pa Jump18.

Franz Sydow, organisado di Diabetes Run, a splica cu esaki ta di seis bes nan ta organisa e careda aki. Ta organisa e evento aki cu e meta pa conscientisa e pueblo di Aruba riba e problema grandi cu tin cual ta diabetes. E enfermedad aki ta uno hopi grandi aki na Aruba. E informacion di averahe mundial di diabetes ta cu diesseis porciento di poblacion tin diabetes.

Tur persona tin hende cercano, familiar cu ta bezig cu e problema aki y door di e careda a logra conscientisa pueblo cu mester tin un cambio. Un cambio unda tin un poblacion mas saludabel.

Dokter Jamiu Busari, lider di proyecto Jump18, a splica cu e motibo p’e evento aki ta pa trece mas atencion riba un bida mas saludabel. Nan ta mira n’e hubentud, mucha, di e isla tin sobrepeso y e ta un problema cu ta aumenta. Diabetes ta un consecuencia di sobrepeso y obesidad entre e hobennan, y si no haci nada dentro di algun aña por mira cu hende no tin problema di diabetes so pero hipertension tambe lo aumenta riba e isla.

Danique Lande, case manager y coordinador di grupo di Jump18, a splica cu nan ta un organisacion cu ta traha cu muchanan entre cuater cu diesocho aña. E hobennan ta inscribi cerca Jump18 y pa seis luna largo nan ta volg un programa. Nan ta haci ehercicio tres bes pa siman, ta haci tayer, e hobennan ta siña di nutricion y hopi mas. Durante e programa nan ta siña hopi cos, y un bes pa luna e hobennan ta bay na e kinderpolie. Aki nan ta pasa cerca un dietista, case manager y dokter di mucha.

Emilane Geerman, mercadeo di Royal Aruba Aloe, a splica cu nan ta contento y orguyoso di forma parti un biaha mas n’e di seis Diabetes Run & Walk 2023. Royal Aruba Aloe ta enfatisa y ta haya cu ta sumamente importante no solo como compania pero como comunidad tambe pa trece mas conscientisacion. Incluso conscientisa e comunidad e casonan di diabetes na Aruba.




Comerciante Uni Aruba ta anuncia su evento tan spera “2023 Business Brew”
Comerciante Uni Aruba ta emociona pa nan evento venidero “2023 Business Brew”, un evento exclusivo planea pa reuni e lidernan mas destaca na e comunidad comercial. E evento ta programa pa dia 15 di november na unda anteriormente tawata Sizzles na Gloria, y ta representa un oportunidad pa ‘networking’, colaboracion, y ‘insights’ di comercio aki na Aruba.

E “2023 Business Brew” ta dirigi pa ofrece un mescla unico di ‘networking’ informal y aprendisahe, promoviendo e escenario perfecto pa empresarionan y lidernan comercial conecta y comparti ‘insights’ valioso.

“2023 Business Brew” ta mas cu un evento pa comerciantenan; e ta un punto di encuentro pa ideanan, inspiracion, y innovacion,” Frans Ponson, Presidente di Comerciante Uni Aruba, ta menciona. “Nos ta dedica na crea un ambiente cu no solamente ta stimula pero tambe ta nutri e crecemento di negoshinan aki na Aruba.” Francis Saladin, vice presidente di Comerciante Uni, ta agrega.

Punto culminante di e evento ta inclui:

●        Oportunidadnan pa ‘Networking’: Conecta cu profesionalnan cu pensamentonan similar y explora colaboracionnan potencial.

●        Oportunidad pa bira un miembro di e Hunta di Directiva: Descubri e posibilidadnan pa influencia y forma e direccion di nos organisacion.

●        Siña con pa traha cu e app inovativo: E app aki di CUA ta trece informacion importante dilanti pa miembronan y ta un plataforma di comunicacion entre miembronan.

Como un evento exclusivo, “2023 Business Brew”, ta habri solamente pa miembronan di Comerciante Uni Aruba. E evento ta parti di e compromiso di Comerciante Uni pa provee apoyo continuo y recursonan na su miembronan completamente gratis.

Pa mas informacion tocante e evento y con pa bira miembro di Comerciante Uni Aruba, por fabor bishita www.comerciantenanuniaruba.org of contact via email: [email protected]

No perde e oportunidad pa ta parti di e evento transformado aki. Reserva bo luga aworaki!

Tocante Comerciante Uni Aruba: Comerciante Uni Aruba ta un asociacion comercial lider na Aruba, dedica na apoya y aboga pa e interesnan di e comunidad comercial local. Atraves di eventonan, recursonan, y iniciativanan, Comerciante Uni Aruba ta lucha pa empodera negoshinan y contribui na crecemento economico di e region.




Cu actividad “Feed the Kids Day” GLW Foundation ta celebra Dia international di Derecho di Mucha
Dia 20 di November ta e Dia Internacional di Derecho di Mucha. Pa e motibo aki, GLW Foundation organisado di e concurso Miss Teen Aruba International “mucho mas cu un certamen di beyeza”, diadomingo 19 di november lo organisa un asina yama “Feed the Kid Day.”

Esaki ta como un muestra di cariño pa nos muchanan cu ta nos futuro generacion. E aña aki ta e di cuateraña cu lo organisa e evento aki.  E dia aki lo bay al estilo drive thru pues a autonan ta pasa den e parkinglot di Centro di Barrio Tanki Leendert cu e muchanan den auto, no mester baha y aki e muchanan ta ricibi nan pakete. 

Ta importante pa menciona cu e muchanan mester ta den auto pa nan ricibi nan pakete y un maximo di tres mucha pa auto pa asina nos por duna mas tanto mucha posibel. Den e pakete cu e muchanan ta haya lo tin un pan cu hotdog, Chubby, Buskuchi Festival, Mangel.

GLW Foundation ta gradici un y tur cu a haci e dia aki posibel.

Un biaha mas, ta invita tur mucha pa pasa diadomingo dia 19 di november na Centro di Bario Tanki Leendert, entre 10:00am cu 2:00pm pa asina pasa busca nan pakete completamente GRATIS. 




Relaciona cu keho di awa troebel: WEB Aruba NV lo analisa calidad di awa
Tabata riba insistencia di 24ora.com, unda cu nos a publica un articulo riba nos portal relaciona cu troebel ta sali for di cranchi y tambe awa c’un smaak  ‘brak’ y mal holor, cu WEB Aruba NV a saca un comunicado relaciona cu eskai. 

Den nan comunicado,  WEB Aruba NV a  indica cu nan a tuma nota di e publicacion aki  den prensa online tocante posibel awa cu lo a sali troebel y cu color cu no ta normal for di tuberia di un cas y tambe di caso di awa cu lo ta smaak brak.

Nan ta sigui bisa: “”WEB ta tuma keho masha serio. Salud y bienestar di nos clientenan ta nos prioridad principal. Inmediatamente nos personal specialisa a forma un team pa bay haci investigacion. Na Primavera a bin constata cu na un cas tin trabao andando pa cambia tuberia. 

A papia cu e personanan n’e parcela y a bin compronde cu nan ta cambiando e tuberia di e cas di tubo di Koper pa tubo hdpe (PVC flexibel) y cu ta nan mes a bay media.

Personal di WEB a splica e personanan cu na momento cu ta cambia tuberia, por haya e efecto cu e awa despues ta sali temporalmente cu colo troebel. Den trabao cu tuberia esaki ta conoci como “Water Flushing”. 

Sedimento of mineral acomula den e tuberia anterior por a sacudi of move durante trabao y por cambia e colo di awa temporalmente. Esaki por sosode tambe ora cu tin trilling di e suelo ora cu den becindario di e tubonan tin construccion of cobamento andando.

E team di WEB a recomenda e persona pa despues cu e caba di haci tur e cambio di tuberia, pa laga e awa core pa flush out e sistema y si e awa no claria y bira transparente normal e por yama WEB pa bin dun’e asistencia.

Den caso di cualkier iregularidad di awa na bo propiedad, ta importante pa notifica WEB inmediatamente. Tuma contacto na 280-4600.




Festival di Karaoke di Aruba Lions Club tabata fenomenal
Diasabra 28 di october na China Club a tuma luga un evento pa recauda fondo di  Aruba Lions Club unda 24 cantante masha entusiasma a subi escenario pa asina presenta nan tema musical.

Un cuerpo di hurado tabata tin un trabou dificil pa scoge e ganadonan tanto den categoria A y B . MC di anochi tabata Esmeralda Tromp y Magaly Dijkhoff-Arends. 

Na final di e anochi e cantante mas popular a resulta di ta Nelkis Arends cu ta e participante cu a bende mas carchi. 

Den Categoria B e resultado tabata lo siguiente 

3er luga tabata Roberto Orman 

2do luga tabata Milberto Vrolijk 

1e lugar a resulta Filomena de Cuba 

Den Categoria A e resultado tabata lo siguiente 

3er luga Hernan Dirksz 

2do luga Andres Molina

1er luga Daisy Koolman 

Aruba Lions Club ta gradici tur esunnan cu a cumpra nan entrada paso esaki ta yuda e club sigui yuda den comunidad. 

Tambe danki na tur e miembronan di Aruba Lions Club cu a traha e anochi aki den Cushina y Bar, sin lubida tur e amigonan comerciante cu a yuda nos cu premionan y cu a yuda nos pa asina e karaoke Fest aki bay fenomenal. 

Keda pendiente pa e siguiente proyecto di Aruba Lions Club cu ta Hunger Relief den December y pronto lo anuncia nan siguiente Fundraising Event planea pa e luna di april 2024 .




Mucha di scol basico y scol secundario lo participa den Get The Message
Dia 20 di november t’e dia cu nacional- y internacionalmente ta celebra derecho di mucha. Tambe t’e dia cu Fundacion Telefon pa Hubentud Aruba ta celebra 24 aña di existencia. Ta 24 aña pasa riba 20 di november t’e prome biaha cu un mucha a marca e number 131 y a ricibi ayudo di Telefon pa Hubentud.

Den cuadro di e celebracion di dia di derecho di mucha, 131 ta organisa ‘Get the Message?! riba 20 di november. ‘Get the Message?!’ lo tuma lugar na The Movies @ Gloria. Durante ‘Get the Message?!’ e studiantenan di Prinses Amalia Basisschool y De Schakel lo mira diferente short movies cu ta trata diferente derecho y lo analisa y elabora tocante e derechonan. 

Esaki lo tuma lugar na The Movies @ Gloria di 8:30 am pa 12:30 pm. N’e momento ey e muchanan lo ricibi informacion tocante derecho di mucha.

Pa mas mucha cu ta posibel por participa, 131 a haci posibel cu e scolnan cu ta interesa por participa na ‘Get the Message?!’ den nan klas. E scolnan cu ta interesa por participa door di haci uzo di un link ariba dia 20 di november desde 10:00 di mainta. Link: https://youtu.be/NbymF05NxY4

Tambe ariba 20 di november e edificio di Gloria lo ta ilumina cu e colonan di e logo nobo di 131. Un partner importante den e celebracion aki ta The Movies @ Gloria. 

131 kier a gradici su diferente partnernan cu ta tuma nan impacto social na serio y ta inverti den e mucha y e hobenan. 

Pa mas informacion tocante Get the Message?!’ por tuma contacto cu Fundacion Telefon pa Hubentud Aruba via nan facebook: https://www.facebook.com/aruba.131, e-mail: [email protected] of telefon 5886138/ 5884011.  




Pueblo a bisa “Si” na matrimonio original
Diabierna atardi 3 di november ta marca un dia historico pa pueblo di Aruba. Pueblo a sali masalmente pa na un forma pacifico pa laga gobierno su cu e intencion di algun parlamentario pa legalisa matrimonio di mesun sexo ta contra e boluntad di mayoria di pueblo.

No ta trata e comunidad homosexual diferente pasobra tin comerciante homosexual, hefe di departamento di gobierno homosexual, abogado homosexual y hopi mas kendenan tin strobansa den nan trabou.

Pa loke ta matrimonio di mesun sexo, e corte mas halto den e asunto aki ya a duna su veredicto. Casamento no ta un derecho pa un hende cu kier casa cu mesun sexo. Esey kiermen cu si leynan di Aruba no ta permiti casamento di mesun sexo esaki no ta discriminacion. Den casonan mester tin trato igual pero Corte Europeo pa Derecho Humano a bisa cu aki no ta trata di casonan igual.

Pueblo di Aruba no ta desea di mira un par di parlamentario busca diesun voto pa asina haci matrimonio di mesun sexo legal na Aruba.

E peticion cu lidernan religioso den nomber di un gran mayoria di e pueblo di Aruba ta haci ta pa gobierno pidi cooperacion di parlamento pa no trata e proposicion di ley matrimonio di mesun sexo te ora gobierno haci un sondeo representativo den pueblo tocante a topico aki. Sikiera e respet aki nos gobernantenan por demostra na pueblo.

Facebook live link: https://www.facebook.com/24ora/videos/871322514662482/




Diahuebs ta habri cu Pargo, Dorao, Cora di Plato y Filet fresco na Campeon
Diahuebs bo mester come bon. Bin Campeon diahuebs mainta busca bo pisca fresco.

 Pisca di plato tin Cora. Na mochi tin Dorao “Mahi Mahi”, filet di Pisca y mochi di Pargo. 

Tambe e siboyo pica tempera den boter pa sabora cu e pisca tey. Mainta tin dushi pastechi, kroket, hamburger y ham and egg. 

Si bo gusta pandushi cu driguidek crioyo tambe tin. Pasa 7:30 mainta ora Campeon habri y drecha bo dia cu pisca fresco bo hiba cas.




Recompensa pa bo lealtad
Digicel ta balora su clientenan y p’esey ta recompensa lealtad. E cliente cu auto-renew su Prime Ultra Bundle den MyDigicell app, lo ricibi 10% di descuento ora di aplica esaki pa cualkier compra di un Prime Ultra Bundle.

Download e MyDigicel app y haci uzo di e diferente beneficio nan manera servicio na cliente 24/7 y ‘auto- renew’ cu descuento ariba bo Prime Ultra Bundle preferi.




Europa Clave pa Diversificacion: A.T.A. ta intensifica esfuerzo den 2024
Recientemente a tuma luga un reunion entre A.T.A. su C.E.O., Ronella Croes, C.M.O. Sanju Luidens, Communication Manager, Marisol Sanchez, Director di Mercado di Europa, Tirso Tromp, Jaap Ellis, Sales and Marketing Manager pa Europa y ekipo di A.T.A. Europa, representantenan di tur mercado y potencial representantenan nobo pa mercadonan di habla Aleman cu ta inclui e mercado di Suiza cual ta desea di crece. 

Durante di e biahe a sostene reunionnan cu agencia di publicidad pa Aruba na Inglaterra pa asina revisa resultadonan di 2023 y acorda ultimo detaye pa cu e mercado Ingles pa 2024. Tambe a reuni cu representante di Aruba pa e mercado aki, unda a elabora riba e esfuersonan adicional pa 2024, como tambe e empuhe adicional den e mercado pa medio di e.o. British Airways. 

A.T.A. ta sigui enfoca riba diversificacion pa medio di e mercado Europeo. Retonan tin diferente, y pesey mes ta intensifica esfuerzo di diferente manera. Ta sigui pusha pa expande e mercado di inglaterra, habla Aleman, Italiano, Suecia, Belgica y claro Hulanda. 

Pa cu e mercadonan habla Aleman, A.T.A. ta evaluando strategia pa e mercado aki y a habri e proceso pa un posibel cambio den representacion. E decision aki ta basa riba reunionnan sosteni unda cu cuater diferente compania/ agencia Aleman cu a duna un presentacion amplio di e strategia cu lo desplega pa yega na metanan stipula. Tur esaki basa riba un “Request For Approval” cu A.T.A. a suministra unda ta delinea e direccion desea. 

E mercado di Europa ta representa historicamente rondo di 8% di total di bishitante cu ta bishita. Pa 2024 tin un meta fiha di 13% di crecemento, di cual e mercadonan habla Aleman lo mester produsi un crecemento di 35% versus 2023. E mercadonan habla Aleman ta keda rondo di 11 anochi y pues esaki entre otro ta haci e mercadonan aki atractivo. Pa 2023 ta proyecta cu Europa lo sera e anja cu un crecemento di 5% riba 2022. 

E estadia averahe mas largo di esnan di Europa ta produsi mas entradapa pais Aruba y pues ta sigui haci di Europa un propuesta atractivo.




Regiezitting Flamingo: A pidi pa scucha prome minister como testigo
Dialuna mainta a cuminsa e Regiezitting di caso Flamingo cu ta draai rond di e temporada cu Otmar Oduber tabata Minister di Infrastructura. Pues di e periodo 20117 pa 2020.

A cita seis persona di cual cinco a presenta pa e sesion inicial aki. Ta trata di Otmar Oduber; Aisha Esser; Richenella Wever Croes; Jeandrick Oduber; Laurence Philips y Gilbert Tiel (e ultimo aki no a presenta).

E sesion di awe presidi pa hues van der Spoel, kende a biaha specialmente for di Hulanda pa e tratamento, ta uno pa mira ki peticion mas tin.

Mr. Carlo den nomber di su cliente Otmar Oduber a pidi pa scucha varios testigo, igualmente abogadonan mr. Desiree Croes y mr. Odor tabatin mester di algun testigo, cu ta inclui algun di esnan di Carlo.

Jeandrick Oduber a pidi como testigo su socio y e anterior doño di e negoshi y igualmente tabata kier a haya un hardcopy di e dossier cu e no tabatin na su disposicion como cu e no tabatin abogado.

Philips di su banda a pidi tambe pa scucha un ex-mandatario (Marisol Tromp) y prome minister mr. Evelyn Wever Croes.

Rond di 11:00 am a pospone e sesion y lo sigui 1:30 awe merdia.




Edson Hato di bishita cerca Gobernador
Diaranson ultimo, Gobernador di Aruba, drs. Alfonso Boekhoudt, a ricibi Edson Hato pa prome biaha pa un audiencia. E ta e representante nobo di Hulanda na Aruba, Corsou y Sint Maarten (VNACS) di e Ministerio di Asuntonan Interior y Relacionnan den Reino.

Conseho di Minister di Reino Hulandes, riba peticion di Secretario di Estado Alexandra van Huffelen di Asuntonan Interno y Relacionnan den Reino (BZK), a bay di acuerdo cu e nombramento di Edson Hato como Representante nobo di Hulanda na Aruba, Corsou y Sint Maarten. Edson Hato a cuminsa den su funcion desde 7 di september 2023.

Tocante Edson Hato

Edson Hato (53) tin experiencia amplio den guia di proceso di cambio y desaroyo di liderazgo den companianan multinationals grandi, tech scale-ups y empresanan social. Hato tabata consehero y a traha e.o. pa Carlsberg Group, SAP, ABN AMRO Bank, ING Group y AstraZeneca.

Hato for di aña 2017 ta fundado y doño di LikeMinds B.V., un oficina di conseho pa coach personanan den posicion di liderazgo, desaroyo di organisacion y transformacion di empresa. El a lanta na Corsou y tin conocemento di e idioma y cultura di region Caribense.

E funcion di Representante ta crucial pa un bon relacion den Reino

Edson Hato ta empeña su mes pa resultadonan duradero y ta mira e puesto como uno sumamente importante pa loke ta trata e colaboracion dentro di Reino: “Mi ta orguyoso cu como representante Hulandes mi por duna continuacion na reenforsa e relacion entre Aruba, Corsou, Sint Maarten y Hulanda. Banda di esey mi ta reconoce mi mes completamente den e puntonan di salida riba cual e colaboracion aki ta basa: responsabilidad, igualdad y comunidad. 

Esaki segun ami ta e principionan primordial ora di cambio. Pa sa unda bo kier bay, ta importante pa ta consciente di unda bo ta bin. Door di mi background y experiencia mi ta consciente cu nos mester uza nos diferencianan pa reforsa otro den Reino. Solamente di e forma aki bo ta yega na solucionnan nobo, y inspiracional unda hende ta empeña nan mes di forma duradero.”

Representacion di Hulanda na Aruba, Corsou y Sint Maarten (VNACS)

VNACS ta actua como representante di Hulanda y asina ta contribui na un bon relacion entre Hulanda, Aruba, Corsou, y Sint Maarten. E Representacion, cu localidadnan na Willemstad (VNW), Oranjestad (VNO) y Philipsburg (VNP), ta traha riba realisacion di maneho Hulandes pa e paisnan. VNACS ta clarifica e maneho, ta informa personanan di interes y contribui na ehecucion di e maneho. 

Tambe VNACS ta ofrece ayudo y asistencia pa personanan Hulandes den necesidad y ta coordina asistencia for di Hulanda na momento di crisis grave. E representacion ta maneha su tareanan den colaboracion estrecho cu tur cuater pais den Reino.




A.T.A. y Ban Serio! ta Invita tur Scol Basico pa uni na Campaña Aruba Limpi
Scol ganador lo ricibi un aña gratis di limpiesa pa e school

Den cuadro di e campaña Aruba Limpi, A.T.A. hunto Ban Serio! ta haci un yamada na tur scol basico na Aruba pa uni na e campaña di Aruba Limpi caminda cu scolnan of klasnan por crea un video cu un mensahe di un Aruba mas limpi y/of sostenibel.

E campaña Aruba Limpi ta diseña pa encurasha bon habito y pa concientisa e importancia pa aporta positivamente na nos medio ambiente. Door di crea un video, e muchanan por expresa na e comunidad di Aruba un mensahe di conscientisacion pa un Aruba mas limpi. Na mesun momento e ta un oportunidad pa educa tocante e cuido di nos medio ambiente y inculca e sentido di responsabilidad pa futuro generacionnan. 

Cada scol basico of klas por graba un video cu un mensahe pa un Aruba mas limpi y/of sostenibel. Of kiko e scol ta haci pa ta un school mas limpi of sostenibel. Por manda e video na e-mail [email protected], of via pagina di Facebook “Aruba Limpi” of “Ban Serio!”



Lo scoge tres (3) scol ganador cu lo gana 4 limpiesa pa 2024. Limpiesa ta ensera rond y den e cura di e scol.

Por manda e video te cu 30 di november 2023. Ganador lo ser anuncia dia 4 di december 2023 durante e programa Magia di Pasco via nos planta nacional canal 13.

Tocante Aruba Limpi

Campaña Aruba Limpi ta reforsa e compromiso pa un isla mas limpi y sostenibel. Bou di e lema “Un Aruba dushi pa biba, ta un Aruba dushi pa bishita”, A.T.A. ta spera di por conscientisa y curasha comunidad pa hunto nos tuma accion pa yega na un Aruba mas limpi. E meta principal ta pa crea conscientisacion tocante limpiesa di nos isla, poniendo enfasis riba un tema cu ta di suma importancia pa nos residentenan como tambe nos bishitantenan. 

Door di educa comunidad local tocante nos responsabilidad y conducta pa cu nos medio ambiente, ta busca pa crea impacto duradero cu ta beneficia tur hende y futuro generacion.

Pa mas informacion por bishita pagina social di Aruba Limpi of Ban Serio! of directamente na comunica na +297 5823777 ext 222.




Prome biaha den historia: Bingo Aruba ta parti shen mil florin na premio
A anuncia cos grandi pa fin di aña cu Bingo Aruba. Esaki t’e prome aña di Bingo Aruba y aworaki a sigui pa cera e aña aki atrobe cu pueblo. Segun Frank Solognier di Five Crown Gaming NV. Esaki ta un ‘give back’ pasobra e ganashi ta bay directamente p’e pueblo. E organisacionnan aki, na momento cu bende e bingo, nan ta haya nan parti di biaha y nan no tin ningun responsabilidad.

Bingo Aruba ta carga tur e premionan, e gastonan y e rebendedonan ta haya nan haya nan comision di biaha.

Pa union familiar esaki ta tremendo pasobra e famianan a ta uni y ta haya feedback tur dia, con e famianan a uni mas. E grandinan ta hopi contento pasobra e famia ta bin cerca nan sigur tur siman, tur diadomingo ora di bingo. Nan ta disfruta hopi. Esey t’e intencion y ta purba di yuda unda cu por, Solognier a indica.

MANTENE BINGO BIBO

E trabao di bingo ta definitivamente shete dia pa siman. Mercadeo ta den man di Mario Arends, cual ta man drechi di Solognier, sin lubida henter e team di transmision, ya cu nan tin un studio completo. Ora Ofo Escudero ta sinta, tin shete hende ta wak e, ta full un organisacion p’e sali mas perfecto cu ta posibel p’e pueblo hunga Bingo.

TRANSFER DI BIAHA

Frank Solognier a indica cu e premio grandi di shen mil florin ta garantisa. Pa cuminsa cu lo transfer a placa di biaha p’e ganado, ya cu no mester warda. Den cinco minuut e ganado por haya su placa. E placa aki tambe ta placa grandi, ora cu dia caba, tur hende tin nan placa riba nan cuenta.

CUMPRA PA BO NO KEDA AFO

Lo tin mil florin pa esunnan cu cumpra nan carchi trempan tur dia, desde dia 7 te cu dia 16 di december. E carchinan ta hopi limita, unabes cu e caba, no tin mas. No por saca mas pasobra ta e limite cu tin. Asina ta, asina cu wak cu tin carchi riba caya, cumpr’e di biaha, pasobra Op=Op.

UN BINGO GRANDI

Stellaris Casino ta gusta contribui na cos cu ta yuda fundacion y ta sinti cu a acerca nan pa aporta na e Bingo y pa nan ta un honor pa forma parti di esaki. No solamente lo bay tin hende na cas cu ta bay ta ganando premio sumamente grandi, pero tambe ta bay ta haya momento cu ta cumpra carchi di Bingo, ta contribuyendo pa un fundacion y esaki ta haci e proyecto aki asina bunita y ta motibo pakico Stellaris no por keda afo, segun Yazira Feliciana, kende ta Director of Marketing di Stellaris Casino.

Stellaris Casino lo percura pa haci e evento aki, hunto cu Bingo Aruba, un tiki mas grandi, debi cu lo bay pone premio extra durante e weganan di Bingo y tambe den e Ten Days of Christmas lo tin bonus cu tambe lo agrega, pa haci e premionan riba e Ten Days of Christmas hopi mas grandi.

SATISFACCION

A yega na e situacion y n’e momento cu Bingo Aruba a dicidi bay pa prome biaha den historia un suma record. Ofo Escudero tin hopi aña den mundo di Bingo y p’e ta un satisfaccion. Pa por haci esaki ta rekeri di hopi curashi y durf tambe pa haci asina, vooral cu e ta un Bingo cu ta bay yuda e organisacionnan cu tin mester di ayudo financiero.

Ya pa aworaki, tin cuater organisacion y lo purba di yega na un total di dies, caminda cu nan por sali hopi bon beneficia di e Bingo aki.

Ta un Bingo grandi, dia 17 di december, caminda cu lo bay tin 100 mil florin na premio. Ta cuminsando wega number 1 cu cinco mil florin. Tin un otro wega di cinco mil florin. Wega number 3 ta paga 6 mil florin. Wega number 4 ta paga 7 mil florin y asina e ta keda bay. Wega number 9 ta paga 15 mil florin y wega number 10 lo paga 25 mil florin.

Tur esaki lo bay sosode dia 17 di december y manera cu por a anuncia, esey no tabata tur. Lo bay duna tur esunnan cu cumpra Bingo for di aworaki e oportunidad di gana durante di Ten Days of Christmas, gradiciendo 24ora.com, ya cu nan por a haci esaki, como patrocinado di e Ten Days of Christmas, caminda cu for di dia 7 di december, te cu dia 16 di december, tur dia por gana mil florin di un giftcard di Do-It-Center. Esaki ta bay ta algo magnifico. Unabes cu cumpra e carchi ya for di trempan, bo ta participando pa por gana tambe e mil florin tur dia, cuminsando dia 7 di december te cu dia 16 di december.

UNDA PA CUMPRA

Actualmente lo bay duna tur instituto cu ta recaudando fondo e chens pa cuminsa bende prome mas den comienso di december. Despues lo bay ta n’e puntonan di benta rond di Aruba, conoci den pueblo. Ora cu yega na e total di 10 instituto, nan tambe tin e chens di bende y recauda fondo. Cu cada benta cu e institutonan bende, ya caba nan ta ganando.

Actualmente por yama na 6999914 of tambe na 6999916 cu por duna nan tambe mas informacion over unda tur e carchinan ta disponibel.




Comunidad LGBTQIA+ cu caminata di diversidad pa demostra nan presencia na Aruba
Diasabra binidero dia 4 di november, Fundacion Orguyo Aruba ta organisa un caminata di diversidad p’asina demostra nan presencia na Aruba. E caminata lo sali for di Plaza Nicky Habibe y lo termina na Plaza Daniel Leo. E ta un caminata di menos di 1 kilometer. Tur cos ta cuminsa pa 5:00 pm.

E caminata ta pa mas cu tur cos, e visibilidad. E comunidad LGBTQIA + kier mustra pueblo cu nan t’ey, nan tabata t’ey y nan lo sigui t’ey y forma di e pueblo. Nan kier haci esaki den forma pa tin nan famia, amigo, aliadonan hunto cu nan durante e atardi aki. Bruce Ponson ta presidente di Fundacion Orguyo, e ta invita un y tur pa t’ey presente diasabra awo na e tremendo caminata aki.

E tabata plania pa 29 di september pero debi na cancelacion, a cambia e fecha pa 4 di november proximo. Proximamente, un delegacion di Fundacion Orguyo Aruba ta biahando pa Hulanda p’asina atende cu e caso cu nan tin casacion actualmente contra Pais Aruba, caminda keto bay gobierno y parlamento no kier honra nan derecho pa tin igualdad di matrimonio di mesun sexo riba nos isla.

Pa mas lesa TREMPAN.




Sparkling Holiday Affair: Cena combina cu e miho biñanan di California na Que Pasa Restaurant & Winebar
Mientras cu e fiestanan ta acercando, Que Pasa ta invita bo pa bin den un biahe culinario sin igual cu nos exclusivo Winepairing Dinner cu e miho biñanan di California. Cu un prijs festivo di $99 pa persona, e exkisito evento aki ta priminti pa yena bo cu e spirito di fiesta den cada sip y hap.

Saboria y celebra: presentacion di e Coleccion California

Nos cuidadoso seleccion di biña p’e anochi ta mustra e rikesa y diversidad di e vineyards di California, presentando un sinfonia di aroma y sabor pa deleita bo gusto:

Stag’s Leap Viognier, Napa Valley, Merca.

Cu nota di lamunchi, peach blanco, apricot, azahar, vanila y honing. Acidez medio+ y un curpa mediano ta marca e tono di un comienso vibrante.

Beringer Regional Estates Chardonnay, Napa Valley, Merca.

Un mescla di lamunchi, appel, fruta seco tosta, vanila, pan tosta y manteca.

Pleno y cremoso, cu acidez medio, e Chardonnay aki lo encarga e spirito festivo.

Etude Lyric Pinot Noir, Santa Barbara, Merca.

Strawberry y raspberry ta baila cu elegancia den e gusto, complementa pa un toke di eik y un earthy undertone. Cuerpo medio, acidez medio y suavidad cu ta crea un balans harmonioso.

Penfolds Bin 600 Shiraz/Cabernet Sauvignon, Napa Valley, Merca.

Un mescla tribi cu ta ofrece fruta di colo scur, regaliz/anis, clabo, salvia y un curpa medio+ cu suavidad medio. Un compañero perfecto p’e bankete navideño.

Frank Family Zinfandel, Napa Valley, Merca.

Deleita cu e sabornan di plum, grosella preto, moca y cardamon, cu un structura diki y pleno cu ta añadi un toke di opulencia navideño.

Deleita cu e splendor di e fiestanan: Ta spera bo un biahe culinario

Prepara pa un bankete festivo cu ta harmonisa a la perfeccion cu nos excepcional seleccion di biña. Contempla e menu extraordinario diseña pa complementa cada hap:

Amuse:

Toast di brioche, paling Hulandes, caviar di haring y crema di lamunchi

Appetizer 1:

Salada di lobster, batata Hulandes, pickled cucumber y mayonaise di dill

Appetizer 2:

Crema di higra di pato caramelisa, kool cora y glaze balsamico.

Plato principal:

Black Angus Tenderloin, pan dushi crugiente, crema di celeriac, bimi na grill, compote di siboyo cora y saus di oporto cu rosemarijn.

Dessert:

Bolo fondant di chuculati, jello di apelsina, mousse di speculaas y crumble di buscuchi di caramel.

Luga y Reservacion: Unda cu e magia ta yama.

Disfruta di e encantador winepairing dinner den e encanto historico di nos cas antiguo di mercader of bao di e shelo cu strea di nos hofi. Debi n’e naturalesa exclusivo di e evento aki, ta necesario reserva. Sigura bo luga pa un anochi caminda cu cada plato ta conta un storia y cada sip ta complement’e.

Pa haya mas informacion y reserva bo luga, bishita quepasaaruba.com of yama na 5834888. Disfruta di e spirito di e temporada cu un anochi di celebracion, bon biña y delicia culinario na Que Pasa Restaurant & Winebar.




Gregory Mathilda: Pelea a tuma luga pafo di tereno di EPB San Nicolas
Recientemente a sali informacion di pelea na EPB San Nicolas. Pa esaki e director ta lamenta cu e informacion entrega no ta uno corecto. E pelea cu a tuma luga tabata pafo di tereno di EPB San Nicolas.

Gregory Mathilda, director di EPB, a indica cu en principio mester investiga pa asina por trece e informacion corecto na pueblo. El a indica cu en berdad a sosode un suceso pero e no a pasa riba tereno di scol. No cu cuchiu hinca bou cachete ni tabatin hincamento na brasa.

El a confirma di a tuma luga un pelea pafo di scol. E momento ey tabatin algun docente pafo cu a mira e situacion y nan a pita, di cual algun persona eybanda a yuda nan. E muchanan sa cu scol ta un refugio, pasobra esey ta algo cu e docentenan ta purba di crea cada bes. Nan a habri porta y a haya un mucha cu corta na cara.

Nan mes a atende e mucha y nan mes a yama polis, pasobra e tabata mustra un caso di cortamento. Tambe a yama ambulance, pero Mathilda ta lamenta cu esey no tabata t’ey. Esey a pone cu nan mes a hiba e mucha ImSan p’e por a haya atencion medico.

Mathilda a sigui informa cu polis ta envolvi den e caso aki, pasobra e ta algo cu a pasa pafo di scol. E scol a papia cu e mayornan y tur esunnan unda esey ta andando. E director a indica cu tur hende ta bonbini n’e scol, nan ta stima e muchanan y sa duna nan straf. Pero, mas cu claro ta cuida e muchanan. E scol ta trankil. El a enfatisa cu e kier a trece dilanti kico precies a pasa.

Pa mas lesa TREMPAN.COM. 




Rotaract Club of Aruba cu evento pa celebra derecho di mucha
Rotaract Club of Aruba ta contento y orguyoso di por presenta e di 10 edicion di e evento anual tan gusta cual ta “Pasa Pret cu Rotaract”. Dia 19 di November di 10or mainta pa 2or di atardi, Rotaract Club of Aruba lo ta organisando e evento aki pa mucha.

E aña aki e club a organisa e evento cu e tema “Ban Pariba! y Pasa Pret cu Rotaract” caminda cu lo tin diferente weganan pa mucha tumando lugar. Banda di e weganan aki tambe lo tin stand cu cuminda, bebida y lo tin animacion y entretenimento pa tur e chikitin nan. Entrada ta completamente GRATIS!

E evento aki, manera e edicionnan anterior, ta pa celebra dia internacional di derecho di mucha. Pa prome biaha nos lo ta hibando e evento aki pa districto di San Nicolas. Asina aki nos a scoge YMCA San Nicolas pa asina tene e evento aki. Na yegada di YMCA San Nicolas, tur mucha lo ricibi un paspoort cual nan lo uza durante nan dia. Na cada actividad cu e mucha participa den dje, e lo haya un stempel den su paspoort. 

Rotaract Club of Aruba kier gradici CMB NV pa a kere den e proyecto y e aña aki lo ta sponsor pa haci e evento aki uno exitoso un bes mas. E evento aki pa nos mucha nan no lo ta posibel sin boso.

Muchanan ta nos futuro, proteha y reconoce nan derecho nan semper lo ta nos prioridad. Rotaract Club of Aruba ta invita henter pueblo di Aruba y ta ansioso pa finalmente celebra e dia tan special aki den grandi cu boso tur. Nos ta spera di wak hopi mucha cu nan mayornan dia 19 di November di 10or mainta pa 2or di atardi na YMCA San Nicolas.

Rotaract Club of Aruba ta un organisacion pa hobennan entre e edad di 18 cu 35 aña cu ta parti di e famia di Rotary Club of Aruba. Rotaract Club of Aruba a wordo estableci na 1991 y desde principio ta organisa varios proyecto na bienestar di nos comunidad. 

Pa mas informacion, Like y Follow e pagina di Facebook y Instagram di Rotaract Club of Aruba of subi nos website www.rotaractaruba.com.




Dokter John Croes: ‘Hende homber ta biba menos awendia’
Fundacion Hende Homber a invita dr. John Croes pa papia tocante salud durante nan conferencia venidero diasabra 4 di november. Si bo tin bon salud, con bo ta mantene y cuida esaki. Dr. Croes ta bisa cu lo toca e parti emocional tambe, pero tin hopi otro aspecto pa papia riba dje cu ta mas urgente.

 “Pasobra e hende homber ta bibando menos awendia. Mi tin cu splica e publico con nos por haci pa evita cu bo no ta bay haya cancer, Alzheimer, demencia, y tin formula pa esey, pero nos no ta papia di dje.”



Mas aleu, dr. Croes ta bisa cu tin hende por ehempel cu tin demencia cu den realidad no tin e enfermedad aki y ta simplemente nan no ta bebe suficiente awa. Pa motibo cu bo celebro ta deshidrata, bo ta papia co’i kens, bo ta lubida cos, e ta pasobra bo ta deshidrata.




Astrid Britten a celebra 20 aña na cabes di Biblioteca Nacional
Biblioteca Nacional Aruba ta celebra e echo cu a nombea Astrid Britten como director 20 aña pasa. Esaki a sosode dia prome di november 2003. Minister di Enseñansa e tempo ey, Fredis Refunjol, a anuncia esaki durante conferencia di prensa semanal di prensa. 

Britten ta refleha: “E ta un privilegio y un honor grandi pa por lidera nos Biblioteca Nacional Aruba y su team ya caba pa 20 aña. Alabes, dia 10 di november mi ta cumpli 36 aña di servicio. Mi ta enormemente agradici na mi mayornan d.f.m, mi rumannan, mi casa y mi yiu muher Emilaine cu semper a sostene mi incondicionalmente. 

Naturalmente tambe mi kier gradici Staff y personal di Biblioteca Nacional Aruba. Sin nan no tin biblioteca. Na tur esunnan cu a bay nos dilanti, esunnan cu a yega nan edad di pensioen y e otronan cu a opta pa bay cu VUT. Danki pa boso dedicacion y aporte na trabou di Biblioteca y particularmente mi kier para keto tambe na dos persona cu t’ey cu mi ya pa 20 aña den e funcion di director, hefe suplente Lilian Semeleer y mi secretaria, Lenchi Lopez. 

Mi ta sigui dirigi cu un sentido critico y tambe cu pasion y amor pa trabou di biblioteca hunto cu personal di biblioteca. Semper keda habri pa oportunidadnan, innova y traha hunto.” 






CBA: Bekendmaking inzake structuurwijziging bij Caribbean Mercantile Bank N.V.
Ingevolge artikel 18 lid 2 van de Landsverordening toezicht kredietwezen (AB 1998 no. 16) (Ltk) maakt de Centrale Bank van Aruba hierbij bekend dat zij – op grond van artikel 17 lid 2 van de Ltk – bij beschikking d.d. 2 oktober 2023 toestemming heeft verleend aan BNS International (Bahamas) Limited om via Maduro & Curiel’s Bank N.V. (MCB) een gekwalificeerde deelneming van 48,1 procent te verwerven in Caribbean Mercantile Bank N.V.

Oranjestad, 15 november 2023



 Reload document 
|

 Open in new tab 


Download [75.06 KB]




Cas di Cultura a celebra su di sesenticinco aniversario
Diabierna Cas di Cultura a celebra su sesenticinco aniversario cu un bunita acitivad. “Sperando pa nos por haya hopi mas decada di e icono aki di Aruba, nos cas di cultura, nos herencia,” segun Vicky Arens, director di Cas di Cultura. Nan a dicidi pa hacie completamente diferente. E siman aki tabata un siman pisa na Cas di Cultura cu cinco show grandi, anto a logra toch pa hinca e evento aki dentro di e programa danki na e trabao extraordinario di e team di Cas di Cultura.

Henter e team a crea esaki hunto pa crea algo ful diferente cu un show normal. A sinti pa haci algo un tiki autentico y ‘loco’ segun Arens pasobra semper ta organisa diferente tipo di conmemoracion y esaki mester bira un tiki los pa e celebracion pa e team tambe.Noush a toca musica for di comienso te na final di e actividad, tabatin presencia di Su Excelencia Gobernador di Aruba, Alfonso Boekhoudt y tambe Minister Xiomara Maduro pa celebra e momento aki cu Cas di Cultura. Tur hende presente a haya un recorido di Cas di Cultura su historia y evento organisa den pasado, di e oprichting, di e statuut, y tambe un actividad interactivo pa haya sa for di e publico kico arte ta nifica pa nan.

Siegfried Dumfries, director di Departamento di Cultura tambe tabata presente pa e celebracion. “Un momento hopi importante pasobra ta e unico teatro nacional cu nos tin na Aruba y tambe nos unico teatro den region di Caribe.” Ta hopi importante pa duna e plataforma aki pa por eherce arte y cultura, haya su importancia. 

E publico a presencia un light show, experienciando partinan di e pasado, presente y futuro pa reflexiona con bo kier wak arte, kico ta nos identidad y nos cultura. “Nos ta tras di cortina duro bezig cu renobacion.” Awor aki ta haciendo un recaudacion di fondo silencioso unda cu ta acudi na esnan cu por haci donacion grandi, na fundacionnan, na Hulanda, pa haya e mayoria di locual mester.Na fin di otro aña lo haya sa cuanto a recauda y cuanto mester ainda pa finalisa e proyecto. 




Cinco mama hoben a completa curso di ADRA Aruba
Diaranson tabatin final di su cuater lunanan di proyecto number 7 di Fundacion ADRA Aruba. Na momento cu a termina, a bin cu un graduacion. Segun director di ADRA Aruba, Mirugia Leocadia-Zink, den un principio tabatin 11 participante, di cual 5 so por a gradua, ya cu dos di nan a bay den exterior, e otronan no a logra.

E proyecto di ADRA Aruba, ta duna e mamanan hoben cu a sali na estado, cu no ta bay scol un otro oportunidad den bida.

Ta duna nan les di administracion, cosemento, obra di man, les di cushinamento, protocol, etica y tambe ta duna nan les riba salud mental. Fuera di esey duna nan curso di cuido di mucha, den e periodo di cuater luna.

E proyecto aki ta den cooperacion cu diferente instancia como tambe persona individual, entre otro Willem Seferina, cu ta duna les di cushinamento. Fuera tambe tin boluntarionan cu ta yuda wak p’e muchanan. Fuera di esey tin instancia di gobierno manera Fundacion pa nos muchanan, Tienda di Educacion, Centro pa Hoben y Famia, cu ta duna un luga pa por presenta y yuda e hobennan cu nan les, como tambe demas instancia cu ta yuda.

Pa mas detaye lesa TREMPAN.




Fundacion Social Cultural Portugues cu celebracion Fiesta di San Martin
SAN MARTIN 

Fiesta di San Martin ta un fiesta tradicional Portugues cu ta wordo celebra como e Dia di Niña Nobo, esta dia di purba e biña Portugues. Un fiesta cu ta conoci y ta wordo festeha en grande na e districto di San Martin situa na costa sur oeste di e capital di Madeira cu ta Funchal. 

Fiesta di San Martin ta un fiesta principalmente celebra na Portugal y Madeira na luna di November. Lo presenta diferente tradicionnan Lusitana cu ta wordo festeha cu baile portugues, cumindanan tipico y sin laga afo e “tasting” unda ta purba e smaak di e biña portugues cu ta wordo cosecha durante e aña. E ta asocia tambe cu e bon esfera di convivencia y di solidaridad reforzando e lasonan di amistad entre amigonan y famianan. 

E Santo “patrono” di e produccion di biña e dia aki ta San Martin. San Martin tawata un soldad Romano, cu riba un dia hopi friu el a encontra un ambulante riba caya cu tabatin hopi friu y tabata sinti malo y e ambulante a pidie yudansa. Como un bon soldad Martin a kita su capa y a duna e ambulante pa protehe di e friu. Di e momento ey diripiente e friu a bay y e ta cuminsa bira mas calor y enberdad t’asina ela sosode. 

CELEBRACION 

Na Aruba tambe nos ta celebra e dia aki en grande e aña aki riba Diasabra 11 di November 2023 na Fundacion Social Cultural Portugues mihor conoci como Club Primavera of Club Portugues. 

Directiva actual ta preparando e fiesta tradicional aki cu masha entusiasmo y ta celebra e fiesta e aña aki un poco multi cultural. Lo bay tin presentacion di varios pais. Cuminda y bebidanan tradicional Portugues . 

Como parti di celebracion aki nos no por laga afo e cumindanan tipico, y tradicional Portugues lo bay tin oportunidad pa purba e plato principal Madeirense cu ta e “Espetada Portuguesa”, acompaña cu dushi pan “Bolo do Caco”, tambe “Bacalao a Portguesa”.

INVITACION 

Directiva ta extende un invitacion personal na henter e comunidad residencia aki na Aruba pa pasa diasabra awor november 11 na club primavera y celebra e gran dia di San Martin den forma multi cultural cu lo cuminsa pa 7:00pm. Mas cu claro entrada ta completamente gratis.




CAO Horacio Oduber Hospital 2023 – 2025 ta un realidad!
Awe, 3 di november 2023, Hunta di Directiva hunto cu e team di negociacion di HOH y ABV ta hopi orguyoso di por anuncia cu pa prome biaha desde 2018 e partidonan a yega na un acuerdo riba un cao. E cao tin un duracion di 3 aña y ta di 1 di januari 2023 te cu 31 di december 2025.

Riba 2 di november 2022 team di negociacion di cao di HOH hunto cu ABV a start cu e negociacionnan di cao. Na momento cu a start cu e negociacionnan ainda e reduccion den cuido tabata na vigor cual tabatin influencia riba e negociacionnan. Team di negociacion, cu ta consisti di representanten di ABV y tambe di HOH a firma riba 19 di april 2023 un acuerdo di negociacion unda a establece un acuerdo provisional riba e condicionnan di trabou financiero. 

Esaki den espera di e acuerdo entre e partidonan riba e revision y actualisacion di e texto di cao pa cu e cambionan den e codigo civil y tambe un posibel uniformidad den e condicionnan di trabou despues di e fusion entre Stichting Ziekenverpleging Aruba (SZA), Fundacion Servicio Laboratorio Medico Aruba (FSLMA) y Stichting Bloedbank Aruba (SBA). Na mei 2023 a stop cu e reduccion den cuido cual a duna oportunidad pa asina termina cu e negociacionnan. 

Hunta di Directiva hunto cu e team di negociacion di cao di HOH y ABV a dicidi di otorga un signing bonus pa tur empleado di HOH. E motibo tras di signing bonus aki ta cu despues di 5 aña a logra sera un CAO cu tin un duracion di 3 aña cu ta un logro grandi desde 2018.

E puntonan di mas importante cu a negocia ta ahustacion di inflacion riba e salarionan cual lo subi cada aña calendario durante e duracion di e cao aki. Tambe e pago di e periodiek anual y loyaliteitsbonus a ser reanuda na aña 2023 bou di e condicion cu desde 2023 e pago aki lo sosode un biaha pa aña na luna di juli. Tambe e pago di e gratificacion di fin di aña ta wordo reanuda na 2023.

Pa por rebaha/ pone un fin na loke ta ausencia door di enfermedad (AO) ta introduci na aña 2023 un recompensa den forma monetario cada kwartaal desde 1 di januari 2023.

Tambe e partidonan a traha riba ahustacionnan den e texto di cao y e actualisacion di e texto pa cu cambio den e codigo civil. Pa splica mas tocante e cambionan aki lo bay tin sesionnan di informacion pa asina tur empleado cera conoci cu contenido di e cao nobo aki.

Un bes mas di parti di Hunta di Directiva danki na e team di negociacion di HOH y ABV pa tur nan esfuerso y HOH completo pabien cu e logro grandi aki!




Biblioteca Nacional cu actividad relaciona cu documentario UNÍ den KARNAVAL
Dialuna, 6 di november 2023, pa 6.30 p.m. lo tin un actividad na Biblioteca Nacional Aruba, George Madurostraat, Oranjestad.

Den cooperacion cu Fundashon Kultural Historiko Kultural Boneiro hunto cu Biblioteca Nacional Aruba, Departamento di Cultura Aruba y gestor cultural Mirto Laclé lo organisa un anochi cultural dedica na comienso di periodo di Carnaval.

Lo bay presenta un documental titula Uní den Karnaval, cu subtitulo na ingles. E documental Uni den Karnaval, United in Carnival, ta bay tocante Carnaval riba tur seis isla di Caribe Hulandes y mas.

E documental ta un grabacion produci na 2022 na tur e seis islanan di Caribe Hulandes caminda diferente persona a vocifera riba celebracion di Carnaval riba nan respectivo isla. Investigado y organisado ta versa nan opinion y ta aporta informacion necesario pa compronde e necesidad vital di habitantenan di e islanan di Caribe Hulandes di exporta nan pasion a traves di e fisica colectivo, yama Carnaval.

E documental ta un produccion di FuHiKuBo bou di direccion di Boi Antoin di Boneiro.

Produccion di e documental a keda financia pa Archipel.eu. Pues Union Europeo y ta co-financia pa OCTA, Institut Francais y APCA.

Musico, Loyd Baptist lo deleita publico cu algun calypso y musica di Carnaval y tambe Boi Antoine lo ta presente y lo contesta algun pregunta di publico relaciona cu e documentario.

Si nos lubida e folklore y cultura di nos grandinan nos lo perde e identidad di e alma di nos pueblo.

Entrada ta gratis. 




Astrid Britten a celebra 20 aña na cabes di Biblioteca Nacional
Biblioteca Nacional Aruba ta celebra e echo cu a nombea Astrid Britten como director 20 aña pasa. Esaki a sosode dia prome di november 2003. Minister di Enseñansa e tempo ey, Fredis Refunjol, a anuncia esaki durante conferencia di prensa semanal di prensa. 

Britten ta refleha: “E ta un privilegio y un honor grandi pa por lidera nos Biblioteca Nacional Aruba y su team ya caba pa 20 aña. Alabes, dia 10 di november mi ta cumpli 36 aña di servicio. Mi ta enormemente agradici na mi mayornan d.f.m, mi rumannan, mi casa y mi yiu muher Emilaine cu semper a sostene mi incondicionalmente. 

Naturalmente tambe mi kier gradici Staff y personal di Biblioteca Nacional Aruba. Sin nan no tin biblioteca. Na tur esunnan cu a bay nos dilanti, esunnan cu a yega nan edad di pensioen y e otronan cu a opta pa bay cu VUT. Danki pa boso dedicacion y aporte na trabou di Biblioteca y particularmente mi kier para keto tambe na dos persona cu t’ey cu mi ya pa 20 aña den e funcion di director, hefe suplente Lilian Semeleer y mi secretaria, Lenchi Lopez. 

Mi ta sigui dirigi cu un sentido critico y tambe cu pasion y amor pa trabou di biblioteca hunto cu personal di biblioteca. Semper keda habri pa oportunidadnan, innova y traha hunto.” 






Dal un fiesta den november cu e menu special di Cafe the Plaza
Lo bo kier disfruta di un dushi experiencia gastronomico sin keda bashi? No busca mas, pasobra e luna aki di november nos a prepara un menu special cu lo satisface bo antohonan culinario. Nos bistro accesibel ta cla pa deleita bo gusto cu un variedad di dushi plato elabora exclusivamente p’e luna aki.

APPETIZER

Opcion 1: Carpaccio

Dushi carpaccio di bishe dorna cu pesto, un saus picante, rucula fresco, keshi parmesano y alcapara. Un explosion di sabor den cada hap.

Opcion 2: Kroket di keshi

Deleita cu nos kroketnan di keshi di cabrito compaña pa dushi jello di strawberry, rucula y cu un glaseado balsamico basha riba dje. Un harmonioso mescla di dushi y salo.

PLATO PRINCIPAL

Opcion 1: Surf & Turf

Saboria lo miho di ambos mundo cu un sirloin steak di 4oz y dos cabaron suculento. E ta bin compaña cu berdura mixto, batata Hulandes y un dushi y cremoso saus di conoflok. Un dushi sinfonia di sabor.

Opcion 2: Mero

Experimenta e dushi sabor di e mero hasa compaña di un aros aromatico berde, un seleccion di berdura mixto y un saus exotico di coco y curry. Un paraiso p’e amantenan di seafood.

Dessert

Deleita bo gusto cu nos dessert iresistibel: Tiramisu

Drenta den un porcion celestial di e clasico Tiramisu compaña pa un bol di dushi ijscream di koffie.

PRIJS Y DISPONIBILIDAD

Tur esaki por ta di bo pa solamente $27,50 pa persona. E dushi menu special aki di november ta disponibel tanto pa lunch como pa dinner durante henter e luna.

Si bo ta planeando un lunch special como un cena acogedor, nos bisto accesibel lo priminti un experiencia gastronomico inolvidabel.

No perde e oportunidad aki di saboria e sabornan di november. Compaña nos pa un biahe culinario exkisito cu ta combina calidad y accesibilidad. Nos ta spera pa duna bo e bonbini na nos establecimento y proporciona bo un experiencia gastronomico memorabel.




Proyecto Idioma di Departamento di Enseñansa Aruba (DEA) cu bintiun buki digital nobo
Proyecto Idioma di Departamento di Enseñansa Aruba (DEA) a publica 21 buki digital nobo  pa mucha na Papiamento riba dos website: www.papiamento.aw y www.ea.aw. Tambe por  lesa e bukinan nobo aki riba e plataforma digital cu yama Storyweaver, caminda por lesa  storia online na mas cu 100 diferente idioma. 

Traduccion di e bukinan digital un biaha mas a tuma luga na encargo di Proyecto Idioma den  Enseñansa, cu ya a publica 60 traduccion digital caba. Na tur Proyecto Idioma a publica 81  buki digital di Storyweaver na Papiamento. E bukinan aki ta destina pa mucha di edad di scol  preparatorio y basico. Mucha por lesa buki tocante entre otro un beer cu gusta color, un mucha  muhe cu ta siña core bais, un gorila su fiesta di cumpleaños y hopi mas! 

Pa medio di e publicacionnan aki, Proyecto Idioma kier promove lesamento y desaroyo di  idioma cerca nos muchanan na Papiamento, e idioma materno di mayoria mucha na Aruba y  e di dos idioma di e muchanan cu ta papia un otro idioma na cas. 

Banda di e publicacionnan nobo menciona, Proyecto Idioma a digitalisa mayoria di e bukinan  di lesa cu Departamento di Enseñansa a publica den pasado tambe. Actualmente tin 220 buki  digital riba www.papiamento.aw. Ta trata di buki pa diferente categoria di edad, no solamente  pa mucha chikito, sino pa hoben tambe. Tin buki literario y informativo. Tin buki traduci y tin  obra original di diferente autor local.  

Riba www.papiamento.aw e bukinan ta parti den buki pa mucha of hoben y tin diferente  categoria di edad. E categorianan di edad aki ta djis un guia/sugerencia; e mucha, e mayor,  e maestro of e hoben mes por dicidi ki categoria lo ta adecua pa e mucha of hoben concerni. 

Pa lesa e bukinan pa mucha riba www.papiamento.aw, click riba: 

Biblioteca ➔ Literatura ➔ Buki pa mucha. 

Pa lesa esunnan pa hoben, click riba: 

Biblioteca ➔ Literatura ➔ Buki pa hoben. 

Proyecto Idioma ta desea un y tur hopi placer di lesamento! 

Pa mas informacion relaciona cu Papiamento por acudi na e website www.papiamento.aw y/of sigui @PapiamentoAruba via Facebook.




Hues a pidi pa haci investigacion adicional den caso contra Duanero
Un bruhamento tin den un caso den cual Ministerio Publico a dagvaard un miembro di Cuerpo di Duana. A acusa e funcionario di a horta un celular. Pero e investigacion no tabata completo pa cual hues a ordena fiscal haci algun investigacion adicional.

Ministerio Publico a cita Carol Hodge y a acus’e di a horta un celular, cu tabata forma parti di carga di un compania cu a yega Aruba. Esaki a sosode den e periodo di 17 di februari y 17 di maart di 2021. Pues practicamente dos aña pasa y te awo e caso a bini dilanti. Y e no a caba ainda, pasobra hues a pospone e caso di forma indefini pa fiscal haci investigacion adicional.

E celular aki ta forma parti di un cargamento di Lucky Stores cu a bini for di exterior. Den e citacion di OM ta para cu e handset aki a perde durante cu a procesa e carga aki na entrada. Den e seccion ey un hende a bay cu ne.

Hues a cuminsa pa repasa e dossier y haci pregunta na e acusado, kende ta nenga di a pasa pa e celular marca Samsung. Si e ta admiti di tabata e funcionario cu a controla e cargamento aki ora cu el a yega Aruba.

Despues cu e doño a ripara cu falta un, y a haci denuncia, recherchenan a cuminsa cu nan investigacion. A bin saca afo cu e acusado tabatin e celular aki den luna di juni y a uz’e dos dia durante juni, 2021. A saca afo cu e uza e aparato cu un number di Digicel, cu ta di e acusado.

Hodge ta bisa cu el a cumpra e chip aki via di “vraag en aanbod” y a bay Digicel pa registr’e riba su nomber. E tabata kier a uz’e pa ora cu e biaha pa Corsou, unda su pareha ta biba. E compra aki el a haci na juli  y a uz’e un biaha so. Y esaki e ta sigura, no a sosode den e periodo menciona den e procesverbaal. “E tempo ey mi no tabatin e chip.”

Pero e rapport di recherchenan ta bisa algo diferente. Nan ta bisa cu for di juni, 2021 e chip ta riba nomber di e acusado aki.

Den Corte hues a haci diferente pregunta. Principalmente con bin el a bay controla e carga. El a haya e factura di Lucky Store den su computer. A corda  cu hopi biaha tin problema cu lote di e celular di e compania aki.

Segun el a declara, tabatin tres caha. Y berdad el a descubri discrepancia. Prome el a compara e mercancia cu loke tin poni riba e factura.  Den un caha tabatin un celular Samsung mientras cu riba e factura ta poni dos. A haci e cambio den e factura tambe.  

Pero Lucky Store a entrega keho pasobra ta sinti falta di un celular. Y tabatin e serial number. A base di esey a cuminsa investiga. A constata cu a uz’e na Aruba cu un number di Digicel. Pa autoridadnan ta demasiado casualidad cu e acusado aki cu a klaar in e mercancia tabata esun cu tin e number riba su nomber.

Miembro di Cuerpo di Duana tin un rol importante y di confiansa. Pa horta un celular ta atacha nomber di e cuerpo aki pa cual el a exigi 80 ora di trabou pa comunidad of 40 dia cera. Banda di esaki, a pidi un luna cera condicionalmente, y dos aña di prueba. 

Pa mas detaye lesa TREMPAN.




Luc Alofs: No tin solidaridad pa logra “healing” riba tema di sclavitud
Pa por logra healing (sana) riba tereno di sclavitud, e partidonan mester traha hunto pa yega na e punto ey. Awo cada pais, cada organisacion, ta traha separadamente di otro y esey no ta yuda den e proceso pa sana. Esaki ta loke cu e famoso escritor Luc Alofs a trece dilanti den su discurso tene diasabra ultimo.

Diasabra ultimo tabatin un evento grandi na Hulanda pa Arubianonan. Durante e encuentro anual di Genootschap Nederland-Aruba a pone como tema central conmemoracion di e pasado di sclavitud. Kico e ta nifica pa Aruba y con Aruba mes ta mira riba e pasado di sclavitud.

E mensahe di e escritor ta cu “healing” ta manera algo cu ta contradeci su mes. Healing (sana) ta un proceso cu un persona su mes, cu otro pais of otro grupo. Pero e contradiccion ta sinta den e echo con bo por sana mientras cu bo tin dolor.

“Nos a cuminsa cu e proceso di healing door cu a pidi disculpa pero no ta traha hunto. Hopi grupo ta para pa nan mes, traha nan so, y no pa tur hende. E descendientenan di catibo na Aruba y esunnan den exterior no ta traha hunto. Falta solidaridad entre e descendientenan di sclavitud na Aruba pero tambe cu y entre esunnan na Hulanda y Antias. E ta manera tur grupo ta traha, pensa y actua pa nan mes. Healing ta traha riba un relacion.” Luc Alofs a conta.

E ta admiti tambe e forma con cada isla a experencia sclavitud ta diferente. Pero toch ta interesante pa compara cada situacion. Na Aruba por ehempel, e descendientenan di sclavitud a asimila y integra den comunidad. Pero na Saba e gruponan a keda separa y ta haya un grupo di hende color scur y otro di color cla.  P’esey cada isla mester refleha pa mira con pa atende cu su pasado. Pero loke cu tin en comun, ta sclavitud en general. Solamente ta varia con el a wordo asimila y influencia e comunidad.

Sinembargo tur hende mester realisa si unda cu ta sclavitud ta keda sclavitud y cada isla tin e herencia aki.

Alofs casi trinta aña pasa caba a skirbi un buki riba e tema aki. E ta kere e tema di catibo ta algo cu ta bay y bolbe na discusion despues di cierto tempo. E por corda cu aña pasa den cuadro di e tema aki minister Maduro a tuma e iniciativa pa bin cu un programa di conscientisacion. Door di e disculpa pidi door di Hulanda, el a bira tambe como algo cu na Aruba ta reconoce esaki como parti di historia di e isla. “Ta mi speransa cu e tema aki no ta bay mas. Cu lo acept’e como parti di nos historia y no algo pa dos of tres aña so cu ta papia riba dje.”




Debi na awasero: Schelpstraat a keda pa basta ora bou awa
Diasabra atardi Aruba a conoce un yobida fuerte na gran parti di nos isla. Casta caya a yena pa cual tabata hacie dificil pa auto por sigui move. Entre nan, Schelpstraat, a inunda por completo. 

Varios auto a keda pega memey caminda y hasta motor a tranca. Cu yudansa di demas persona, a pusha auto banda di caminda. Polis tabata na altura di e caso pero no por a haci mucho. Pa algun rato e negoshinan di paña den e dicho caya no por a opera. Tabatin cliente paden di e negoshinan cu tampoco por a sali debi na yobida fuerte y nan auto para den awa pafo. 




DVG:  Vacuna di Influenza y COVID-19 ta unicamente pa grupo di risico
Departamento di Salud Publico a cuminsa cu su campaña anual di vacunacion contra Influenza y tambe ta ofrece apart na es cu ta desea dentro di e grupo di risico e vacuna contra COVID-19 . Esaki pa motibo cu COVID-19 igual cu Influenza, ta un virus respiratorio cu ta sigui ocaciona complicacion grave y asta morto cerca algun grupo di risico den nos comunidad.

Ciudadnonan cu ta cay bou di grupo di risico ta wordo fuertemente conseha pa tuma e vacuna di Influenza pero tambe esun di COVID-19 apart ta :

E grupo di risico cu ta wordo fuertemente conseha pa tuma unicamente e vacuna anual di COVID-19 ta:

 ‘Bedlegerig’ pashent (esnan na cama/inmobil) na cas, cuminsando for di 6 luna tambe ta bin na remarke pa ricibi e vacuna di Influenza y COVID-19 completamente gratis. Pero tur lokual ta nesesario ta un prueba di AZV y un cita cu mester wordo traha na DVG via telefoon 5224200.

Riba e dianan menciona aki bou, DVG lo ta den diferente bario rond Aruba unda es cu ta cay bou di grupo di risico aki riba menciona cu exepcion di clientenan cu ta biba den cas di cuido, dunadornan di cuido y ‘bedlegerig’ pashent’ demas grupo di risico por yega mas facil serca nos pa busca su vacunanan. Ta importante si pa tene na cuenta cu algun persona di e grupo di risico mester un recept di dokter di cas. Durante e bishitanan den bario lo tin e vacuna di Influenza y tambe esun di COVID-19 disponibel pero separa. Cada vacuna lo wordo duna apart.

Comunidad general entre edad di 6 luna cu 59 aña cu ta sano, y no ta cay bou di grupo di risico no ta bin na remarke na e momentonan aki pa ricibi e vacunanan aki.

Pa mas informacion like nos Facebook page Directie Volksgezondheid DVG Aruba, Follow nos riba Instagram directie_volksgezondheid_aruba, subi nos website www.dvg.aw, yama nos na 5224200 of mail nos na [email protected]




Jan Ebbing: Ta algo lamentabel cu a cera TNO di Aruba
Lider di AVP, mr. Mike Eman tabata invitado special den sede di TNO na Utrecht pa e symposium technologico di TNO dedica na Jan Ebbing cu tabata e kwartiermaker y prome director di TNO Aruba na ocasion di su hubileo cu lo drenta na vigor prome di januari 2024. 

Hunto cu Eman e ingeniero Ebbing a yuda pone Aruba riba mapa e tempo ey como lider den innovacion y green vision. P’esey Eman tabata invita pa dedica un mensahe na Jan Ebbing durante e simposio di dedicacion aki. Eman a recorda e momentonan cu a logra trece TNO na Aruba y con lihe e instituto aki di “research y development” a desaroya y trece un cantidad di ingeniero y profesional academico Arubano bek cas pa traha den e instituto aki.

Jan Ebbing, obviamente conmovi cu e palabranan di elogio y reconocimento di e prome minister cu a trece Aruba, a recorda cu hopi nostalgia su experiencia na Aruba y admiracion pa e vision di Mike Eman y su dedicacion 24/7 na progreso di Aruba.

Den combersacion cu Ebbing, e ta recorda claramente cu e enfasis di e acuerdo cu a haci e tempo ey cu Premier Eman tabata pa desaroya e pilar economico di conocemento, fomentando asina e exportacion di conocemento for di e profesionalnan local.

“Mi ta kere cu esey ainda ta hopi importante pa e isla y sigur pa Aruba keda purba alcansa e metanan ey,” Ebbing a bisa indicando cu e ora ey ta necesario tin socio pafo, por ehempel, den Reino caminda tin e conocemento y e base pa coopera. “Esey ta parce mi ainda sigur util pa Aruba. Pero mi ta pensa tambe cu pa Hulanda ainda ta interesante pa traha cu un isla manera Aruba.”

Smart Community ta un ehempel di proyecto cu a ehecuta uno relativamente igual na Hulanda, na e ciudad di Rotterdam. E ta un bario chikito den e area di waf caminda tambe a enfoca riba sostenibilidad. Ebbing ta duna credito di e exito di dicho proyecto na e conocemento y experiencia cu a adkiri mientras tabata na Aruba durante Gabinete Mike Eman I y II. Aki a ripara, entre otro, cu pa alcansa un economia totalmente berde, e warda energia ta crucial. “Esey nos a siña hopi bon na Aruba, con pa ta prepara pa esey,” el a expresa.

Confirmando e importancia di traha cu entidad di conocemento, Ebbing a resalta cu semper mester tin un interes en comun unda cu bo por siña algo di e organisacion cu bo ta traha cu ne y e pais unda cu bo ta tambe por siña algo; cu hunto por alcansa meta. Den su discurso durante e simposio Ebbing a lamenta e ceramento di TNO Aruba.

El a duna Mike Eman un mision pa rebiba e momentonan di exito aki. Ebbing ta convenci cu ta importante pa reanuda dialogo cu organisacion pa wak si por yega atrobe na un cooperacion mutuo. “Mi ta kere cu pa tur hende lo ta bon si Aruba ta sigui riba e caminda di sostenibilidad y ta un ehempel den e region,” e ex-director di TNO a conclui bisando.




En busca di Dovernot Voltaire
Famia di e ciudadano Duvernot Voltaire ta preocupa cu nan ser keri ainda no a yega cas. Segun informacion, el a sali fo’i cas diasabra, pa 4:00 pm y ainda e no a yega.

Su casa Vedalie Voltaire ta pidi pa tur cu conoce tuma contacto cu nan p’asina e t’ey bek sano y salbo na cas.

Duvernot Voltaire ta naci dia 27 di juni 1950, (73 aña di edad) y ta biba na Cura Cabay Zuid. Cualkier persona cu por tin informacion di su paradero por tuma contacto cu telefon 7459229, 7448532 of 7431733. Tur informacion ta di aprecia.




Cas di Cultura ta celebra 65 aña di existencia
CAS DI CULTURA DESDE 1958: 65 AÑA DI EMOCION

E aña aki ta marca un aña di hubileo di varios instancia cultural manera Departamento di Cultura cu a cumpli 45 aña di servicio y Scol di Musica Rufo Wever cu a cumpli 70 aña treciendo educacion di musica pa nos comunidad. Asina tambe Cas di Cultura, e unico centro cultural cu un teatro den e parti Caribense di Reino, ta cumpli 65 aña dia 15 di November proximo. Den e cuadro aki Stichting Schouwburg Aruba, e fundacion cu ta encabesa Cas di Cultura for di comienso, ta organisa un anochi special pa invitado, sinembargo tin algun espacio pa comunidad join e celebracion, y por haya sa mas tocante esaki riba e rednan social di Cas di Cultura.

SEMPER YEN!

Puntra cualkier organisado di evento cultural, nan lo bisa bo cu Cas di Cultura semper ta yen y mester “book” hopi adelanta. Kico esaki ta nifica? Simplemente cu nos pueblo ta frecuenta Cas di Cultura den un grado hopi halto cu ta haci cu organisadonan ta keda trece nan bunita presentacionnan riba nan plataforma stima. Por bisa orguyosamente cu un averahe di 40% di nos populacion ta bishita Cas di Cultura den un aña. Sin lubida e miles di talentonan, di tur edad, cu pa 65 aña a honra publico cu nan presentacionnan.

Esaki no ta nifica cu no tin reto, por ehempel e team ta relativamente chikito compara cu teatronan hopi mas chikito den exterior, un edificio grandi y relativamente bieu mester su mehoracionnan amplio na dado momento pa keda relevante. Tambe promocion di actividad a bira un parti sumamente importante y caro, competiendo cu hopi otro tipo di evento riba e isla.

UN CENTRO CULTURAL MULTIFACETICO INSPIRATIVO

Den e ultimo añanan team y directiva, bou guia profesional tambe, a bin ta formula, no solamente un espacio renoba cu ta cuadra cu a standard moderno di teatro, scolnan di arte y luganan publico, pero tambe a pensa riba e funcionnan extra cu lo complementa Cas di Cultura pa bira ainda mas accesibel pa nos comunidad. Por pensa por ehempel riba un horeca mas profesional, ampliacion di camerino y sala di exposicion, un lift pa bay ariba, un sala grandi pa banda practica na Scol di Musica, un local di arte, un VIP balcon, un hardin di evento, un tienda di souvenir cu loket di ticket aden y un interior modernisa y cu ta inspira.

Man den man cu esaki lo modernisa tambe procesonan interno, di huur y sin lubida, cual ta hopi importante, e programacion di eventonan cu Cas di Cultura mes ta trece y organisa, kende ta complementa e programacion cu ta wordo treci door di tercera partida. Esaki, semper combina cu aspectonan educacional, inspirativo y diferente. Nos ta kere den programacion y programanan cu ta stimula y mehora e autoestima y autoexpresion di nos hobennan, un parti cu generalmente mester mas desaroyo na Aruba. Arte ta un medio excelente pa yuda e meta aki. Nos plataforma nacional ta hunga un rol importante den biba y salvaguardia nos herencia cultural, manera nos bailenan, musica y nos lenga materno Papiamento.

BO DESEO PA CAS DI CULTURA

Cas di Cultura kier tende di bo! Tanto den cuadro di hubileo aki y pa cu nos futuro direccion. Un renobacion ta un hecho evidente, pero kico lo bo kier wak den e programacion, servicio, extorno, interior etc. Laga nos sa di bo ideanan constructivo via e link aki https://forms.gle/BNuoiXg5kfWo7nnJA y participa na gana 2 ticket pa e concierto “The History of Bossa Nova” di Aymar Torres & Band, dianan 20 y 21 di december.

DANKI ARUBA

Raad van toezicht, directiva y personal di Cas di Cultura ta gradici comunidad di Aruba, nos publico aprecia y tambe ex-miembronan di directiva y personal di Stichting Schouwburg Aruba pa e apoyo y trabou incondicional cu a brinda durante añanan. Hunto nos a logra pa tey 65 aña y nos lo keda traha duro pa e decadanan cu ta bini. 




Aruba Food and Beverage Association a nombra Miriam Dabian como Director di Operacion
Aruba Food and Beverage Association (AFBA) ta anuncia cu orguyo e incorporacion di Miriam Dabian na su team di maneho como Director di Operacion (COO). Miriam ta bin cu un gran experiencia y un historial estelar, despues di a dedica casi cuater decada na Aruba Tourism Authority (ATA) y e diferente funcionnan dentro di e sector turistico.

Miriam a cuminsa su carera riba Dia Internacional di Hende Muhe, dia 8 di maart 1983 na ATA, caminda cu el a ocupa diferente cargo y a dirigi diferente proyecto di gran impacto. Den un reciente comunicado titula “Closing Cycles,” Miriam a reflexiona riba su retiro, enfatisando riba e importancia di gratitud y autoreflexion na momento di a despedi di un capitulo satisfactorio cu ta cubri 40 aña.

Miriam a cuminsa cu su aventura na Colombia, unda el a studia Hoteleria y Turismo y a incorpora den ATA na Colombia despues di a finalisa su estudionan na 1982. Su dedicacion a hib’e na converti den e director na Colombia despues di cuater aña. Mas despues el a traslada pa Aruba, caminda cu el a traha pa mas di un decada y a establece e oficina di Evento Special. Su perspectiva global a amplia durante su mandato di cinco aña como Director Adhunto di Mercadeo di ATA rond mundo.

E carera di Miriam a hib’e Caracas, caminda cu el a dirigi Latino America y Venezuela durante dies aña, aportando un toke creativo na diferente proyecto. Cu su pasion pa unifica Latino America, Miriam a logra racionalisa e operacionnan di ATA, consolidando strategia y mensahe bao di un sede regional.

Awo hubila, Miriam ta sigui ta ambicioso y a funda MD Marketing & Consultancy, cu e obhetivo di yuda e empresanan den nan esfuerso di crecemento na Latino America. Su biahe a crusa cu AFBA, caminda cu e ta asumi e papel fundamental di COO.

Miriam ta concebi AFBA como un faro di balor pa su miembronan, defendiendo su interesnan y inspirando e proximo generacion di profesional di Horeca. Su vision global ta inclui e posicionamento di AFBA a traves di aliansa strategico cu e asociacionnan internacional, aportando perspectiva nobo n’e panorama local.

Mas leu di su actividadnan profesional, Miriam ta disfruta decorando, cushinando y apreciando KDramas. AFBA ta duna Miriam Dabian un caluroso bonbini y ta spera un futuro di exito comparti.

Pa cualkier consulta, tuma contacto cu Miriam Dabian na [email protected] of via 7482900. Bonbini abordo, Miriam y pa un prospero biahe hunto.

Pa mas informacion riba nos asociacion, bishita arubafoodandbeverageassociation.org.




Auntie Anne’s ta habri sucursal na Alhambra Mall
Diahuebs atardi a conoce un ambiente di celebracion na Alhambra Mall cu e apertura oficial di e di dos Auntie Anne’s na Aruba. Gerencia, colega, invitado y publico a comparti e momento cu e porta di Auntie Anne’s a habri oficialmente tras un temporada di soft opening. Hopi local y turista cu ta fanatico di e marca di pretzel traha na man tabata ansioso pa e fecha aki yega. 

Na Aruba, Auntie Anne’s a cuminsa na Aeropuerto Internacional Reina Beatrix na luna di juli 2014. Rapidamente a haya un acogida grandi entre e pasaheronan y keto bay ta e opcion faborito na e facilidad.

Auntie Anne’s a cuminsa na 1988 ora cu Anne Beiler a cumpra un stand na un farmer’s market na Pennsylvania, USA. El a keda traha riba e ingrediente y tecnica te cu el a perfecciona e formula. Y loke e tempo ey tabata un manera pa recauda fondo pa traha un centro comunitario, awendia ta un exito global cu mas di 2000 punto di benta na mas di 30 pais.

Entre e opcionnan delicioso riba su menu, bo ta haya naturalmente e pretzel traha fresco y cayente. E ta obtenibel den su version original, pero tambe den smaak di conoflok, rasenchi, jalapeño y pepperoni, entre otro. Tambe tin Pretzel Nuggets y Pretzel Dogs su so of cu keshi y jalapeño. 

Tur esakinan por bay hunto cu e saus pa dip di bo preferencia, entre cheese, light cream cheese, caramel, marinara y hot salsa cheese. Auntie Anne’s tambe ta ofrece su popular limonada tradicional of cu smaak di strawberry, mango, cherry y mas. Como dessert, e mas popular ta e Cinnamon Sugar Pretzel. Tin tambe pa purba e dushi Auntie Anne’s Stix y Nuggets.

Gerente y personal di Auntie Anne’s na Alhambra Mall ta invita comunidad di Aruba pa bin conoce e smaak dushi di tur loke nan tin pa ofrece. Probecha specialmente di e promocion di BOGO (cumpra un, haya un gratis) riba e Original Pretzel cu ta valido entre 3 y 12 di november. 

Auntie Anne’s ta habri tur dia di 9’or di mainta pa 9’or di anochi. Pa mas informacion, bishita e pagina Auntie Anne’s Aruba riba Facebook.




Awe abo por ta e siguiente miyonario di Aruba cu Lotto 5
Diasabra ultimo Lotto 5 no a conoce ningun ganado cu ta pone e jackpot sigui crece y pa awe diaranson e suma bira 1 miyon 400 mil florin!

Lotto 5 ta costa solamente 4 florin pa ticket y bo por combina bo 5 numbernan for di 01 te cu 35, si bo no sa cua numbernan pa kies, bo ta puntra bo rebendedo pa un loco y asina bo ta den wega pa bira e siguiente miyonario y gana e jackpot di 1 miyon 400 mil florin cu Lotto 5.

Corda busca bo Lotto 5 trempan, pa asina bo no keda afo di e sorteo miyonario di awe nochi cu Lotto. Tambe Lotto ta ofrecebo e opcion pa por cumpra bo weganan di Lotto Online, kiermen si bo no tin chens pa sali cumpra bo weganan preferi di Lotto, bo por cumpr’e for di bo smart phone, tablet of bo computer!

Si ainda bo no tin un cuenta di Lotto Online, bishita www.lottoaruba.com, traha bo cuenta di hungado y asina cu bo wordo aproba, bo por cuminsa hunga Lotto online tambe!

Sorteo di Lotto 5 ta hunga awe diaranson pa 7.45PM y por cumpra bo ticket na bo rebendedor faborito te cu 7.30PM.

Lotto, E Loteria di Aruba tin diferente wega, Catochi, Big 4, 1-OFF, Zodiac, Wega di Number di Korsou di Lotto, Lucky 3, Multi-X, Lotto di Dia, Lotto 5, Mini Mega y cu su Mega Plus, y e diferente weganan di Raspa y Gana y Instacash. Tambe lo por hunga Lotto Online door di bishita: bit.ly/3oIz5K9 pa por registra. Cumprando Lotto bo ta contribui na deporte riba nos isla. E meta ta pa organisa loteria, cambia bida di su hungadonan y na mes momento inverti den deporte local pa medio di donacionnan na e comision di subsidio.




Ambiente na competencia di auto chikito
Recientemente a tuma luga un evento organisa door di Hotwheels Aruba official. Nan a tene un expo diecast show and trade y e tawata un evento exitoso.

E evento a tuma luga na Centro Deportivo Betico Croes unda tawata tin e siguiente actividadnan:

20 x Collector’s Booth

Live drag Race Track

Competencia den Custom diecast Car’s

(Local y International )

Dino Jump

Bumblebee & Optimus prime Meet and Greet

Mini Z track

Barbie Photo booth

Play and learn Kids Corner

Mini Spookhuis

Best Halloween Costume for kids

Den e competencia di custom diecast tin e siguiente ganadonan:

Categoria Local MILD

1st Xilayne Oehlers

2nd Maya Farro

3rd Angel Odor

Categoria Local HOT

1st Emil Krosendiik

2nd Emil Krosendiik

3rd Angel Odor

Categoria Pro Class International

1st Greg Oehlers (Aruba)

2nd Greg Oehlers (Aruba)

3rd Putra Customs ( Indonesia )

Mester remarca cu aki Gregory Oehlers ta sigui pa e next Competencia na Las Vegas cu lo tuma luga den luna di februari, 2024.

Resultadonan di Grabbelton race y Grand Finally riba T’challa Raceway ta lo siguiente:

Grabbelton Race: Ganado tabata Gilbert Raven

Grand Finally Race

1st HAO Racing

2nd Xilayne Oehlers

3rd Remie Giel

Un danki Auba pa e tremendo acogida y por join nos page Hotwheels aruba Official pa mas informacion y shownan na caminda.




Cu actividad “Feed the Kids Day” GLW Foundation ta celebra Dia international di Derecho di Mucha
Dia 20 di November ta e Dia Internacional di Derecho di Mucha. Pa e motibo aki, GLW Foundation organisado di e concurso Miss Teen Aruba International “mucho mas cu un certamen di beyeza”, diadomingo 19 di november lo organisa un asina yama “Feed the Kid Day.”

Esaki ta como un muestra di cariño pa nos muchanan cu ta nos futuro generacion. E aña aki ta e di cuateraña cu lo organisa e evento aki.  E dia aki lo bay al estilo drive thru pues a autonan ta pasa den e parkinglot di Centro di Barrio Tanki Leendert cu e muchanan den auto, no mester baha y aki e muchanan ta ricibi nan pakete. 

Ta importante pa menciona cu e muchanan mester ta den auto pa nan ricibi nan pakete y un maximo di tres mucha pa auto pa asina nos por duna mas tanto mucha posibel. Den e pakete cu e muchanan ta haya lo tin un pan cu hotdog, Chubby, Buskuchi Festival, Mangel.

GLW Foundation ta gradici un y tur cu a haci e dia aki posibel.

Un biaha mas, ta invita tur mucha pa pasa diadomingo dia 19 di november na Centro di Bario Tanki Leendert, entre 10:00am cu 2:00pm pa asina pasa busca nan pakete completamente GRATIS. 




Hopi hende a controla nan salud riba Dia Mundial di Diabetes
ImSan Centro di Diabetico a organisa un ‘health check’ pa e empresanan. Durante e chekeo a controla diferente, pero tambe a tene ehercicio simpel. Hopi persona a inscribi pa forma parti di e evento di ‘health check.’

Kimberly de Groot, podotherapeut na ImSan Centro Diabetico, a expresa cu dia 14 di november ta dia mundial di Diabetes. E Centro di Diabetico a organisa un health check y e biaha aki nan a acerca e empresanan den vecindario na Camacuri pa inscribi. Tabatin hasta time slot cu nan por a scoge un orario pa nan presenta. Asina ey nan no ta perde hopi orario di trabou. Tur empresa rond di ImSan a inscribi pa forma parti di e ‘health check.’

A controla sucu, presion, colesterol. Tambe tabatin demostracion simpel, pero cu tin efecto. Esaki tabata haci pa IBiSA. Durante e control, cada bes tabatin grupo di dies persona tabata drenta. Tabata check nan presion y despues tabatin ‘healthy tasting’ di algun snacks pa fin di aña.

De Groot ta contento cu e cantidad di persona cu a inscribi. Esey ta demostra cu e empresanan ta haya e salud y bienestardi e trahadonan importante.

Fin di aña ta yegando y mayoria bes na cada bishita tin algo di come. Elisa Wout, dietista di ImSan Centro Diabetico, a splica cu por come tur cos pero den moderacion. Hopi biaha den dianan di fiesta tin hopi tentacion, por come nan pero di modo modera. Un ehempel ta cu si come ayaca, no come un salada di batata of pan de jamon na banda. Esaki ta debi cu e ayaca ta mas c’un cuminda principal, p’esey balansa esey. El a recomenda cu ora di come algo cu tin carbohidrato, pa no bebe fruit punch of algo cu tin sucu. Pero, purba di evita esey pa asina por tin e sucu controla durante e dianan di fiesta.

Recomendabel bebe awa

Awa ta hopi recomendabel. Esey ta un di e bebida mas saludabel pa tur hende bebe. Wout a expresa pa loke ta e hendenan diabetico, y riba dia mundial a enfoca riba esey, ta importante pa bebe suficiente awa. Si kier cambia pa algo otro, por bebe koffie of te sin sucu, tambe por uza algo otro pa reemplasa e sucu, cu no ta influencia e sucu den sanger. Por traha infuse water cu ta fruta hinca den awa cu ta trek.

Pa mas lesa TREMPAN.COM.




Ivo Valdes (OPPA): Miedo cu protocol firma lo bira letter morto riba papel
Ivo Valdes, presidente di OPPA ta bisa cu un luna despues di e Foro Nacional pa Adulto Mayor, di parti di gobierno nan no a tende nada te mas.

E unico cos cu e sa ta cu Foro Nacional tabata un peticion pa un dialogo nacional riba e forma cu e poblacion ta pasando den embehecemento.  OPPA a haya oido di gobierno y diferente instancia cu a trece hopi punto dilanti pasobra no ta algo cu ta bini for di nada. “Ta un realidad tumando luga na Aruba y te ainda tin un lista di adulto mayor cu tin mester di cuido urgentemente, cuido medico profesional, un cas di cuido, cu no tin luga. Anto nos no ta tendiendo nada di kico ta bay sosode.”

Valdes ta bisa cu e tin miedo cu e convenio firma ta bira poco letter morto riba pida papel. Gobierno a bisa cu pa maart 2024 lo bolbe bini hunto pa un foro nacional, un siguimento di kico tur a tuma luga. “Pero mi ta kere cu a bira tempo cu nos mester cuminsa tende kico tur ta pasando. Te ainda nos no ta tende nada di esey.”

Pa mas, abona na TREMPAN.COM




Rijscholen ta aclaria: E-step electrico ta cay bou di ley existente di motorfiets
Ultimo temponan por a ripara cu mas y mas step electrico ta subi caminda grandi y ta causa

Thomas Ruiz, di Vereniging Rijscholen Aruba, a reacciona tocante e declaracion di e Directora di Impuesto, mr. Luenne Gomez-Pieters, tocante un conseho manda tocante e E-step. E directora den un conferencia di prensa, a declara cu nan lo no duna un plach’i number n’e e-stepnan aki (step electrico) y cu nan no ta pertenece riba caminda publico.

Tambe e directora a papia tocante e scooter electronico, si nan lo haya un plach’i number y kico ta e reglanan pa cu esakinan. Si nan ta spera di e doñonan pa esaki bay na DIMP pa haci un investigacion pa saca afo si nan lo mester haya un plach’i number. Asina lo haya sa kico e regla ta segun e Departamento di Impuesto.

Segun Ruiz, esaki ta trece hopi pregunta pa nan. Na lo kier sa si nan tin un link unda cu nan por lesa riba e website kico e conseho ta y cual ta e leynan cu e director di DIMP ta referi na dje.

Nan como esunnan cu ta duna les pa rijbewijs, pa nan e machinenan aki ainda ta cay bou di e ley existente di ‘Motorfiets’, no mas cu e ta un discrepancia den e otro ley cu ta defini Rijbewijs A, cu ta di brommer, pasobra cu nan a cambie di 400 pa 600kg den e division di Motorfiets. Pero den e definicion di Rijbweijs A, el a keda na 400kg.

Pa mas lesa TREMPAN.




Dello Gomez: Awo impuesto directo ta bay pa paga salario di ambtenaar so
Tin indicacion cu lo bay fia a base di benchmark, segun abogado Dello Gomez. Nos ta fia na dollar y na florin. Ora cu fia na florin, ta geef uit schatkist papier, bonds y e banconan ta cumpra nan pa nan mes y pa nan clientenan.

Pero no por coy e debe na dollar y gewoon bisa cu ta bay fia placa na florin, cu si por hay’e mes riba mercado, pa paga e dollarnan, pasobra e ora a compromete e reservanan di divisa. Ta hincando e situacion unda cu tin debe substancial, y Gomez no tin e magic bullet.

Pero si tin cu haci algo pa por bay deal cu esakinan den un forma sostenibel.

E condicionnan cu Hulanda a pone ta pa hustamente pusha den esey, pa bay den un tipo di reforma, control cu mester tuma luga, unda cu mester percura pa maneha gasto pa bay dilanti. Haciendo e investigacion aki, por a mira e presupuesto cu a publica y por a mira tambe cu si ta papia di impuesto directo, si compar’e cu e gastonan di personal di pais Aruba, e diferencia tabata 20 miyon. Esey ta nifica cu tur loonbelasting, tur inkomstenbelasting cu nos ta paga na Aruba, di baina ta yega pa paga e salario di e personal di gobierno.

Pa mas detaye lesa TREMPAN.




Saboria e temporada: Pakete exclusivo pa grupo di MooMba ta spera bo pa deleita bo gusto
Mientras cu e dianan di fiesta ta acercando, MooMba Beach Bar & Restaurant ta invita bo pa disfruta di un fiesta p’e sentidonan cu dos pakete exclusivo pa grupo cu ta priminti halsa bo experiencia gastronomico.

Pakete 1: Extravagancia di Open Bar

Haci un biahe di placer cu nos pakete di Open Bar, un dushi oferta pa duna comienso na bo celebracionnan.

Prome ora: $25 pa persona.

Ora Adicional: $23 pa persona.

Ta inclui:

Cerbes: Amstel Bright, Heineken.

Rom: Rom Blanco y Captain Morgan Spiced.

Whisky: Johnny Walker Red Label.

Vodka: Smirnoff.

Gin: Tanqueray

Tequila: Jose Cuervo Silver

Biña di cas: Blanco (Pinot grigio/ Chardonnay) – Cora (Melot/ Cabernet Sauvignon).

Sin alcohol: Refresco y juice.

Cocktail: Aruba Ariba, Margarita y Sex on the Beach.

Pakete 2: Cena Buffet MooMba Extravaganza

P’esunnan cu ta busca un experiencia gastronomico luhoso, ta spera nos MooMba Dinner Buffett cu un prijs di $35 pa persona.

Deleita cu un saladbar

Berdura fresco y salada cu concomber, tomati, siboyo, Romain Lettuce fresco, salada di batata, salada di pasta penne y salada di tuna. Complementa cu un seleccion di pan y manteca.

Sopi

Saboria nos famoso sopi di seafood Caribeño, un mescla di sabor cu lo deleita bo gusto.

Hot Station

Deleita cu un variedad di plato principal, manera e mero den saus crioyo, stoba di carne di Aruba y pecho di galiña cu saus di mushroom.

Side Order

Compaña bo plato principal cu aros Caribeño, batata Hulandes y berdura hasa manera wortel, brocoli, bloemkool, siboyo cora, asperge y bonchi berde.

Dessert

Conclui bo bankete cu un nota dushi cu un variedad tentado di dessert, manera e apple pie, brownie di chuculati y creme brulee.

Pa consulta y reservacion, tuma contacto cu Marlies na [email protected] y cuminsa cu e fiesta. Nos ta invita bo pa bo saboria e temporada cu dushi oferta cu ta priminti laga un marca permanente den bo recuerdonan Navideño. No perde e oportunidad di deleita bo gusto cu un experiencia culinario extraordinario. Salud pa fiesta yena di alegria, placer y momento inolvidabel.




Grup’i docente di SKOA a yega for di Islandia carga cu conocemento
Dialuna anochi a yega Aruba riba e vuelo di KLM, un grupo di tres docente di SKOA. Nan tabata na Islandia relaciona cu e proyecto di Erasmus+. For di algun luna caba, SKOA ta conta cu acredicacion di Erasmus+, pa cual ta duna nan diferente beneficio, entre otro cu e docentenan tin oportunidad di biaha bay afo y participa na diferente curso, congreso y sesionnan informativo. Ta netamente locual a sosode tambe cu e docentenan: Gabriel Vrolijk, Anna Jansen y Jeanine Maduro di St. Domunicus College.

Na nan yegada a combersa cu Gabriel Vrolijk, na nomber di su coleganan, el a conta cu e tabata un biahe largo pero hopi informativo y educativo. A siña diferente forma con pa traha di un manera diferente y conoce un otro cultura. Nan tabata specificamente riba enseñansa primario y secundario. Durante e programa por a aprecia e forma con e muchanan ta ricibi mas libertad pero tambe inculca nan den e forma con nan ta ricibi nan. Nan mes ta dicidi kico y di forma ta ricibi les. Digitalisacion ta un un parti sumamente importante con ta atende cu enseñansa den exterior, en todo caso na Islandia ta algo masha normal pa dunamento di les y con e muchanan ta mas enfoca ora di inclui e parti di digitalicacion. Nan ta sumamente gradicido cu nan por a ricibi e oportunidad pa experencia un otro manera di anda den educacion.

Islandia ta haci cosnan diferente compara cu Hulanda y Aruba. For di e programa, Vrolijk a gana hopi conocemento y di tur locual el a experencia, e por dicidi cua ta pas mas na Aruba y con por traspasa conocemento tambe na su coleganan. Awo cu ta bek na Aruba, tin cu traha un relato di e biaha y manda pa Erasmus. E parti final di nan biahe a termina cu un sabor un poco amargo pero ta situacionnan for di nan man. Tin un crisis actualmente na Islandia, caminda hasta a cera frontera relaciona cu un volcan cu e pais ta experenciando. 




CBS: Gasto di transporte a conoce un aumento di 3.9 porciento den luna di september
E Indice di Prijs pa Consumo (CPI) pa luna di september 2023 (108.00), loke ta representa un subida di 1.0% compara cu e indice di augustus 2023 (106.94).E cambio di e CPI pa e ultimo diesdos (12) lunanan (september 2022 te cu september 2023) ta 1.7%, un caida di 5.3 punto di porcentahe (ppt) compara cu e periodo corespondiente di aña pasa (7.0%). E promedio anual (ultimo 24 luna) di e tasa di inflacion pa e periodonan di september 2021 te cu september 2022 y september 2022 te cu september 2023 ta 4.5%, un caida di 0.2 ppt compara cu e 4.7% registra den e periodonan di september 2020 te cu september 2021 y september 2021 te cu september 2022.



Durante e luna aki, ocho (8) di e diesdos (12) sectornan a registra subida di prijs. E subidanan cu tawata tin e mayor efecto riba e CPI a wordo registra pa e sectornan di “Vivienda” (2.4%) y “Transporte” (3.9%), causando un efecto di respectivamente, 0.62 y 0.52 ppt. E subidanan den e restante sectornan a contribui cu un efecto di 0.17 ppt riba e CPI di september 2023. E subidanan aki a wordo contraresta parcialmente door di principalmente un caida den e indice di e sector di “Recreacion y cultura” (-2.6%) cu a contribui cu un efecto di -0.23 ppt riba e CPI di september 2023.

E caida den sectornan restante a contribui cu un efecto di -0.09 ppt riba e CPI di september 2023. E subida den e sector di “Vivienda” a wordo causa principalmente door di un subida di 11.7% den e categoria “Mantencion y reparacion di vivienda”, causando un efecto di 0.61 ppt.

E subida den e sector di “Transporte” a wordo causa door di subida den e categorianan “Gasto relaciona cu uso di vehiculo di transporte personal” (4.5%) y “Compra di vehiculo” (3.6%), causando un efecto di respectivamente, 0.39 y 0.15 ppt.Caida den e sector di “Recreacion y cultura” a wordo causa principalmente door di un caida den e categoria “Vacacion” (-8.6%), causando un efecto di -0.21 ppt.

Canasta di consumoE canasta di consumo di e CPI ta consisti di 408 bienes y servicionan. Compara cu augustus 2023, 53.2% di e bienes y servicionan aki a conoce un aumento di prijs causando un efecto di 1.70 ppt, mientras cu 31.1% ta mustra un caida di prijs, cu a contribui cu un efecto di -0.70 ppt  y pa e restante 15.7% no tawata tin cambio den prijs.

Prijsnan di bienes a subi cu 1.1% y a causa un efecto di 0.64 ppt.Prijsnan di servicionan a conoce un subida di 0.8% y a causa un efecto di 0.35 ppt riba CPI di september 2023.

Core inflationE CPIC (core inflation) – CPI excluyendo e efecto di energia y cuminda– a registra na September 2023 un subida di 2.7%. E indice di energia– cu ta consisti di e productonan: electricidad, awa, gasolin y diesel– a registra un subida di 9.3%.E indice di cuminda a registra un subida di 9.2%.Kico ta CPIC?CPIC (core inflation) of e inflacion basico ta un porcion di e inflacion unda cierto articulonan cu tin movimientonan di prijsnan volatil ta wordo exclui, manera productonan alimenticio y energetico. Na momento cu e inflacion basico wordo calcula, e componentenan mas volatil ta wordo elimina di e inflacion total.E indice di e inflacion basico ta sirbi pa evalua e tendencia riba medio y largo plazo di e nivel general di prijsnan. Pa ahusta maneho monetario, hopi economista ta enfoca riba e tasa di e inflacion basico, como cu esaki ta permiti un evaluacion mas profundo di e procesonan di inflacion reciente den e economia.

E CPIC ta wordo calcula door di compara e indice promedio di e periodo di e 12 lunanan mas reciente cu e promedio di e periodo di 12 lunanan anterior (Promedio anual).Elaboracion di un CPI tin tres meta principal.1. Como un metodo di calculo pa compensa empleadonan pa motibo di perdida di poder di compra, ahustando nan salarionan, cu e proporcion di e cambio porcentual di CPI, locual ta conoci como indexering.2. Como un mecanismo pa ahusta componentenan di e producto domestico bruto (GDP) di termino nominal pa termino real den Cuentanan Nacional. (Por ehempel door di elimina e efectonan di cambionan di prijs di e balor di consumo)3. Como un medio pa gobiernonan y/of banconan central fiha obhetivonan inflacionario.BestaansminimumE bestaansminimum pa un hogar consistiendo di dos (2) adulto y dos (2) mucha (edad 0-15 aña) na september 2023 ta Afl. 5,428, un subida di Afl. 64 compara cu augustus 2023 (Afl. 5.364). E bestaansminimum pa un hogar di un (1) adulto ta Afl. 2,585, un subida di Afl. 31 compara cu augustus 2023 (Afl. 2,554).Kico ta un “Bestaansminimum” y con e ta wordo ahusta?CBS ta defini un bestaansminimum como e nivel minimo di entrada cu ta wordo percibi necesario pa un persona of famia por funciona den sociedad di un manera adecuado y socialmente aceptabel. Ora nos usa e definicion “Bestaansminimum”, en realidad ta wordo referi na un “Sociaal Bestaansminimum” y no na e definicion literal di un “Bestaansminimum” cu ta referi na “e suma di placa necesario pa cumpra e bienes y servicionan cu ta wordo considera necesario pa biba un bida liber di privacionnan basico” (Nacionnan Uni).Un indice a wordo crea pa e “Bestaansminimum” door di calcula e costo di tur recursonan esencial cu un adulto promedio ta consumi durante un luna. Cada luna e indice aki ta wordo ahusta, a base di e prijsnan di alimento, paña, vivienda, transporte y otro articulonan den e canasta.

E bestaansminimum actual ta wordo basa riba e rapport “Bestaansminimum 2010” publica door di CBS na December  2010, y cual ta wordo actualisa mensualmente segun e CPI.E unidad di referencia usa door di CBS (manera indica den e rapport aki) ta di un hogar cu ta consisti di dos adulto y dos mucha (di 0 pa 14 aña). 




Biba e magia di fiesta cu e menunan Navideño di Que Pasa
Mientras cu e fiestanan ta acercando, Que Pasa ta invita bo pa saboria e encanto di e epoca tan special aki cu nos menunan Navideño exclusivo, disponibel te cu dia prome di januari. Nos ta encanta di ofrece dos experiencia gastronomico diferente, cada un meticulosamente elabora pa ofrece un sinfonia di sabor cu ta captura e esencia di e temporada.

DELICIA DI TRES PLATO PA $48 PA PERSONA

Nos menu Navideño di tres plato, cu un prijs di solamente $48 pa persona, ta priminti di ta un biahe culinario yena di sorpresa delicioso. Cuminsa bo fiesta scogiendo entre e Tataki di tuna, un harmonioso mescla di mayonaise di sesamo, spaghetti di concomber, punta di asperge berde y un glaze di teriyaki y lime, of e dushi y sabroso Pato huma cu crema di hoisin, prei fresco, papel di aros crugiente y kimchi.

Como plato principal, saboria e pesca di dia, un tentado combinacion di brocoli na grill, polenta, baby carot dushi y saus di champagne y biña blanco of disfruta di un tenderloin na grill, un obra maestra di 2,5 kilo compaña pa bonchi berde cu bacon, batata Hulandes hasa den forno, stuffed mini onions, truffle mashed parsnip y un dushi saus di oporto. Conclui e festivo aventura culinario cu un nota dushi, eligiendo entre e decadente Brownie cu mousse di chuculati, dulce de leche, peer stoba y crumble di noot of e clasico Creme Brulee cu un dushi toke citrico.

EXTRAVAGANCIA DI CINCO PLATO $75 PA PERSONA

P’esunnan cu kier busca un experiencia ainda mas luhoso, nos menu di cinco plato, cu un prijs di $75 pa persona, ta un celebracion gastronomico cu lo transporta bo n’e felicidad culinario. Drenta den e biahe extraordinario cu e exkisito Tataki di tuna, sigui pa e tentado Pato huma y un pisca di dia prepara di un forma cu nunca bo a experimenta. E plato ta inclui un dushi tenderloin na grill, cu ta priminti un gran final cu e celestial Brownie.

ESCOGENCIA DI AMBIENTE: INTERIOR OF EXTERIOR

Bo por saboria e fantastico menu festivo aki den e encantador ambiente di nos cas antiguo di comerciante of drenta den e beyesa sereno di nos hofi. Sea cual sea e ambiente cu bo scoge, nos ta garantisa un experiencia gastronomico inolvidabel rondona p’e calor di e temporada.

Pa mas informacion y reservacion, bishita e website oficial di Que Pasa. Join nos na Que pasa, unda cu cada plato ta un celebracion y cada momento ta aprecia. Nos ta desea bo feliz dianan di fiesta yena di recuerdo delicioso.




Ta urgi gobierno pa honr’e: Otro aña mester conmemora 80 aña cu a fusila nos heroe nacional
Riba e fecha di awe, 6 di november, ta recorda cu 79 aña pasa a fusila Boy Ecury. Boy Ecury a forma parti di e resistencia Hulandes pa bringa contra e invasion Aleman. A gar’e dia 5 di november 1944, unda a interoga y tortura Boy pa informacion.

Albert de Veer, presidente di Albert-Mariaisabel de Veer Foundation, a expresa di ta lamenta cu ningun departamento di gobierno no a haci ningun anuncio pa recorda Boy Ecury. El a indica cu Boy Ecury ta un heroe nacional y e unico Rubiano di tin medaya di resistencia duna p’e monarkia Hulandes.

E fundacion tin como meta pa preserva, promove y cultiva e herencia historico di Boy Ecury. Nan ta haci esey, por ehempel, door di a inverti den embeyecemento y mantencion di Boy Ecury Park, situa net banda di su busto, dilanti di ex-Juliana School.

Otro aña Boy Ecury ta haci 102 aña y e ta spera cu por haci e homenahe cu presencia di marinier, gobernador, e politiconan, tur partido. De Veer ta di pensamento cu esaki ta algo cu no tin color, pero e ta obligacion pa tur Rubiano pa duna honor na ken merece esaki.

De Veer kier, riba e dia di awe, pidi atencion di Gobierno di Aruba pa organisa un homenahe grandi otro aña pa conmemora e di 80 aña cu e Alemannan a fusila Boy Ecury, despues cu el a nenga di traiciona Reino Hulandes. Tambe cu desde e dia ey en adelante por honra e mucha aki cu a sacrifica su mes pa liberacion di Hulanda, Aruba y tur Antias.

A der’e cu tur homenahe militar y su famia a haya condecoracion pa e rol cu Boy a desplega como militar di resistencia Hulandes.




Scol Preparatorio Tarcisius shete decada educando mucha
Diahuebs mainta tabatin un fiesta grandi na Scol Preparatorio Tarcisius na Mabon. E motibo ta celebracion di nan shete decada di existencia, esta 70 aña. E celebracion aki a conta cu presencia di diferente invitado, cuminsando for di dirigentenan di e fundacion cu ta guia e scol te na ex-alumno.

E celebracion a cuminsa di mainta trempan cu show di baile di alumnonan den presencia di e.o. directora di Stichting Katholiek Onderwijs Aruba (SKOA) drs. Anuesca Baly. En realidad e nomber original di e scol ta St. Tarcisius. Baly ta contento di mira hopi hende cu no solamente a yega di bishita e scol presente pero tambe ex-docentenan pa celebra 70 aña. 

Si el a bisa cu e no ta unico scol di SKOA cu tin 70 aña. Mas bien tin varios. Un di e scolnan mas bieu di Aruba tin 135 aña di existencia. “Scolnan catolico semper a forma un pilar den comunidad pa formacion di ciudadanonan. Y mi por bisa cu Tarcisius no ta excepcion cu su 70 aña di existencia.”

Harold Larmonie ta corda ainda e tempo cu e tabata bay scol na Tarcisius. Tabatin hopi hungamento, y un tempo di hopi alegria y felicidad. “Mi ta corda cu e tempo ey nos no ta papia di kleuterschool ni scol preparatorio pero bewaarschool,” el a corda cu un sonrisa riba su cara.

El a atende e scol aki na 1964 y 1965 y e tabata situa den un otro edificio banda di e misa. E no por corda nomber di e juffrouwnan pero si e por bisa cu tabata temponan dushi. Tabata un sorpresa p’e momento cu el a ricibi e invitacion.

Awendia e scol preparatorio aki ta bou guia di Angela Romero. E tin diesun aña caba ta cabesante.

A conta cu docentenan durante dos siman largo a train e alumnonan hoben pa presenta un bunita show di baile pa tur e invitadonan. E tabata un poco dificil pa wanta concentracion di muchanan chikito, pero awe e ta conta cu e resultado den e show presenta.

El a gradici e maestronan cu a haci un esfuerso grandi den esaki. “Nos ta sinti hopi orguyoso di por celebra awe mainta.”

E ta hopi satisfecho. Muchanan ta cambia y no tur generacion of grupo ta mescos. Cada mucha ta diferente. Pero tin hopi maestro dedica cu ta desea lo miho pa Aruba y su ciudadanonan y ta duna e guia pa nan ta alumnonan bon forma. “E cambionan cu nos a logra, e innovacion cu nos a trece, e manera con ta duna les, y mira e cambio cerca muchanan, cu ta contento, ta pone mi sinti cu hunto nos ta logra un bon trabou. Hunto ta logra un bienestar y por mira esaki den nan bida diario.”

Actualmente nan tin 85 reparti den diferente klas.

El a apela na mayornan pa ta consciente cu mucha ta importante y mester t’ey semper presente den nan bida. Y mester traha hunto cu educadornan riba e tereno aki.




Celebra fiesta cu estilo: Mambo Jambo’s Holiday Group Package cu Open Bar
Bo kier duna un toke festivo na bo celebracionnan Navideño? Drenta den e alegria di e temporada cu e exclusivo Pakete pa Grupo Navideño di Mambo Jambo, cu ta inclui un extravagante Open Bar cu ta priminti di haci cu bo reunion lo ta inolvidabel.

Difundi e alegria di fiesta cu un presupuesto accesibel:

Pa solamente $25 pa persona den e prome ora y $23 pa persona cada ora adicional, e Pakete pa Grupo Navideño di Mambo Jambo ta un forma fantastico pa sigui celebra sin keda bashi. Si ta trata di un reunion familiar intimo manera un fiesta anima na oficina, e pakete aki ta garantisa cu tur por disfruta di e alegria.

Un sinfonia di bebida p’e temporada:

Deleita cu un dushi seleccion di bebida premium selecta pa captura e esencia di e temporada. For di e festivo Amstel Bright y Heineken te n’e caluroso brasa di Captain Morgan Spiced, e variedad di Mambo Jambo ta un celebracion den cada sip. Disfruta di e clasiconan Navideño manera Johnny Walker Red Label, Smirnoff Vodka, Tanqueray Gin y Jose Cuervo Silver Tequila.

Crea recuerdo festivo cu mixologia di experto:

E experiencia ta bay mas leu di e bebidanan tradicional, cu e mixologonan experto di Mambo Jambo creando cocktail di autor perfecto p’e temporada. For di e anima Aruba Ariba, te n’e clasico Margarita y e exotico Sex on the Beach, tin un sabor pa cada gusto. E opcionnan sin alcohol, manera refresco y juice, ta satisface tur e preferencianan.

Reserva bo espectaculo Navideño: Sigura bo luga awe mes!

Cla pa converti bo reunion Navideño den un acontecimento festivo? Reserva di biaha: manda un mensahe na [email protected] pa reserva bo luga y sigura un temporada yena di alegria.

Actua awo: Luho Navideño pa un tempo limita

No perde e pakete exclusivo aki pa grupo cu Open Bar, disponibel solamente te cu dia 31 di december. Haci cu bo celebracionnan Navideño ta extraordinario cu e oferta festivo di Mambo Jambo. Pa mas informacion, bishita mambo-jambo.com.




Saboria e delicianan di november: Un biahe culinario na Que Pasa Restaurant & Winebar
E luna aki di november, nos ta invita boso pa bin disfruta di un experiencia culinario extraordinario cu nos menu special nobo di 3 plato. Nos seleccion exkisito ta ofrece un variedad di appetizer, plato principal y dessert cu ta priminti di tenta bo gusto.

APPETIZER

Sushi: Disfruta di un dushi fusion di tempura kanikama, keshi crema, concomber, scallions y un toke di mayonaise di lime.

Sopi di seafood: Disfruta di un cremoso sopi di seafood cu pida dushi di cabaron y pida di mero.

PLATO PRINCIPAL

Tenderloin: Saboria un tenderloin di 6 oz. compaña pa berdura mixto, crema di wortel, un dushi saus di biña cora y puffed garlic pa un dushi mescla di sabor.

Pasta al pesto di salmou: Saboria e cremoso pasta al pesto cu salmou, siboyo cora, puffed tomato, zucchini, creando un harmonia di textura delicioso.

DESSERT

Apple Strudel: Conclui bo biahe culinario cu un nota dushi. Ta sirbi nos apple strudel cu ijscream di vanila, gel di strawberry y un crumble di buscuchi di Bastogne.

E delicioso menu aki di 3 plato tin un prijs di 58 florin pa persona y ta disponibel tur dia durante henter e luna di november. Pa bo no perde e experiencia culinario aki pa tempo limita, nos ta recomenda bo pa bo reserva bo mesa di antemano. Join nos y descubri e arte di bon mesa den su maximo expresion, caminda cu cada plato ta un obra maestra. Lo bo por disfruta di e delicianan increibel tanto den interior di e Cas di Comerciante Antiguo como pago, den e hofi. Pa mas informacion, bishita nos website quepasaaruba.com.




Tropical Bottling Company ta extende su portofolio di licor
Diaranson atardi a tuma luga un evento special organisa pa Tropical Bottling Company. A presenta tres producto nobo. Ta pa algun aña caba, Tropical Bottling Company ta trahando pa amplia nan liña di producto cu mas opcion.

Rowald Werleman, marketing manager di Tropical Bottling Company, durante un entrevista a conta cu ta trata di productonan di e ‘house of Bacardi.’ A presenta tres producto nobo. Entre nan: D’USSE cu ta un cognac traha na Francia. D’USSE a bira masha popular mirando cu e artista Jay-Z ta doño di 1/3 di e compania. E ta un cognac mas refina di locual nos conoce actualmente riba mercado. Tambe a presenta ANGEL’S ENVY cu ta un whisky Mericano.

E evento tabata specificamente pa e ehecutivonan di ‘food & beverage’ y e partnernan cu ta traha di cerca cu Tropical Bottling Company cu un enfoke riba e industria di turismo. E ehecutivonan a haya chens pa purba e producto den un ambiente di exclusividad compaña cu tremendo cocktail.

Jessica de Veer, beer and spirit portfolio coordinator na Tropical Bottling Company, a conta cu e ANGEL’S ENVY ta un ‘trendsetter’ den e mundo di bourbon. E ta unico mirando cu ta destil’e dos biaha, cu no ta algo comun den e mundo di bourbon. E tin un toke hopi suave ora bo purba e ANGEL’S ENVY. Asina bo sip e, lo bo haya un poco di e sabor di vanilla, rasenchi, siroop y un acabado di cinamon, pues super dushi y super suave.

Durante e evento a hasta haci un presentacion di productonan cu por combina e bebidanan cu ne. Tin ora, personanan ta kere cu ta na un momento specifico por bebe cierto drinks, pero realmente no ta e caso. Si pensa riba e bourbon, un mix cu lamunchi lo ta uno perfecto.

E feedback tabata tremendo, pa Rowald Werleman, ta importante pa e personanan cu ta traha cu clientenan mes purba e producto prome cu bay bend’e na otro. Danki na e trabou duro di Tropical Bottling Company, Aruba ta un di e promenan den region cu a ricibi e producto aki pa brinda pa su pueblo.




Recompensa pa bo lealtad
Digicel ta balora su clientenan y p’esey ta recompensa lealtad. E cliente cu auto-renew su Prime Ultra Bundle den MyDigicell app, lo ricibi 10% di descuento ora di aplica esaki pa cualkier compra di un Prime Ultra Bundle.

Download e MyDigicel app y haci uzo di e diferente beneficio nan manera servicio na cliente 24/7 y ‘auto- renew’ cu descuento ariba bo Prime Ultra Bundle preferi.




D.O.W.:A logra soluciona problema di awa sushi na waf chikito
Despues di hopi denuncia haci, por bisa awo cu Dienst Openbare Werken (D.O.W.) a logra haya solucion pa awa sushi di riool cu ta keda para riba caya na waf chikito. E mahos tabata cu e turistanan mester cana pasa den e awa sushi aki.

Ing Daryl Lue, hefe di departamento na infrastructura di D.O.W., a splica cu e awa sushi para’ki no ta un problema recien pero algo di un par di aña caba cu D.O.W. a bin ta studia pa logra yega na un bon solucion. E pensamento tabata con pa mitiga e riesgo cu awa sushi (di riool) ta bay lama of pasa over.

A bin constata cu un di e problemanan ta ora cu lama subi. Pero specificamente un restaurant den e area tin un pomp cu ora activa esaki, ta pone e tubo bou hopi presion. Door cu e lama a subi, e pomp ta cendi y e linea ta yen, e awa ta subi y sali afo patras di Paddock.

E negoshi Lucy’s Retired Suerfers Bar & Restaurant a duna tur su cooperacion pa yega na un solucion. Renaissance Wind Creek Aruba Resort di su banda a yuda financia e proyecto di biaha y a percura pa tur e materialnan. Mientras cu D.O.W. a provee e manpower pa realisa e proyecto cu mester trece un mehoracion den e area di waf chikito.

Pa realisa e proyecto aki, mester a pone otro trabounan on hold un rato, debi cu esaki ta mas urgente pa e ubicacion di area turistico. A realisa e trabou riba diasabra pero tambe durante algun dia den siman.

Awo e situacion ta bou di control. A minamalisa e riesgo di holo y cu e awa sushi por sali.

Tambe tin hopi critica cu den areanan hotelero tin un situacion fastioso di mal holo cu ta bini di awa di riol. Diferente biaha a saca potret unda por mira cu awa ta bay laira manera fontein. Specificamente den e area di Palm Beach funcionarionan di D.O.W. cada biaha ta constata problema cu vet den e sistema di riolering.

Segun Lue a splica, vet no ta bon pa e sistema di riolering y e no ta suppose di ta eyden mes. Unabes cu e sistema detecta e vet, e sensor no ta funciona mas. Si e sensor bay off no tin algo cu ta lesa cu e riolering ta yen of no. Esaki ta causa cu e pomp no ta haya señal cu e mester cende y e poz ta pasa over. Esaki ta trece cu ne cu awa sushi ta core riba caminda publico.

Despues di a hacié limpi e siman aki, a bay diahuebs y pa sorpresa a bolbe topa cu vet den e sistema. Ta suplica tur restaurant den e area pa haci uzo di e grease rack, y mantene esaki regularmente. Pa evita cu awa sushi ta bini ariba.




Tuesday Irwin y Nathan Matthew Legger premia como talento nobo den mundo di pelicula
Den Kenwolf Studio na Oranjestad, cu musica di Adriano Nanof, a tuma luga e entrega di premio na e ganadonan di Playa Film Festival 2023.

Cinco (5)  scol secundario a participa p’e premio di Best Student Short Documentary cu tawata Colegio San Antonio, St. Augustinus College, YNZ Montessori, Mon Plaisir HAVO/VWO y De Schakel College. Tawata Mon Plaisir HAVO/VWO a resulta e scol cu e pelicula cortometrahe ganado.

E miho Feature film 2023 tawata “It is not past 08-12-1982” di Ida Does di Hulanda. E miho Short movie 2023 tawata “Stick is Life” di Miguel Galofre di Trinidad & Tobago. E MC  tawata Addonsito Croes. 

E anochi aki, Addonsito Croes y Juan Fransisco Pardo di fundacion CineAruba como sorpresa a haci entrega tambe di dos (2) galardon como actuacion sublime y como talento nobo den e mundo di pelicula na Tuesday Irwin y Nathan Matthew Legger for di London.

Pa 2024, Playa Film Festival lo t’ey atrobe. 




Weekend di pisca: Diabierna tin varios tipo di pisca fresco na Campeon
Diabierna bo mester come bon. Bin Campeon diabierna mainta busca bo pisca fresco. Pisca di plato tin Cora. Na mochi tin Dorao “Mahi Mahi”, filet di Brazie y mochi di Pargo. Tambe e siboyo pica tempera den boter pa sabora cu e pisca tey. Mainta tin dushi pastechi, kroket, hamburger y ham and egg. Si bo gusta pandushi cu driguidek crioyo tambe tin. Pasa 7:30 mainta ora Campeon habri y drecha bo dia cu pisca fresco bo hiba cas.




Parlamento Hubenil cu nan di dos edicion di competencia di debate y speech
Riba 9 di december proximo lo tuma luga e compentencia di debate y speech organisa pa Parlamento Hubenil. Esaki ta nan di dos edicion di un competencia di debate. E topico pa e aña aki lo ta ‘Green skills and development’. Ya pa 2:30 pm porta lo habri y e evento mes lo tuma luga den e College Zaal di Colegio EPI. Allan Ridderstap ta forma parti di e team di mercadeo di Parlamento Hubenil. Ridderstap a conta cu a scoge e tema aki mirando cu ta den cuadro tambe di e Dia Internacional di Hoben cual a celebr’e riba 12 di augustus ultimo. Ta importante pa papia riba e tema aki. P’asina sa kico tur ta e posibilidadnan di trabou di energia sostenibel pa futuro y con e avansenan ta pa cu desaroyo sostenibel.

Recientemente un ekipo di Parlamento Hubenil a bishita diferente compania y organisacion na Aruba p’asina mira con leu e desaroyo mes ta riba nos isla. A bishita compania manera  Elmar, Ecotech y UNESCO. Durante nan investigacion por a conclui cu Aruba no ta asina avansa riba desaroyo sostenibel manera cu a pensa.

Y ta netamente a organisa e evento aki p’asina ricibi e opinion di e hobennan. Parlamento Hubenil kier sa kico e hobennan ta pensa riba e topico aki. E competencia ta consisti di dos parti, debate y speech. Por lo menos pa e speech cada hoben lo ricibi un total di tres minuut pa vocifera su pensamento. Si dado caso e hoben no ta familiar cu papia dilanti publico, Parlamento Hubenil tin curso nan special p’asina yuda e hoben grandece su abilidadnan pa papia dilanti un publico grandi. Por contact Parlamento Hubenil riba nan plataforma social p’asina por inscribi pa e curso. E evento ta pa hobennan entre 12 pa 24 aña. Tambe ta un tremendo momento p’asina forma di e organisacion aki, esta Parlamento Hubenil. 




Hende cu tin fe ta florece den tempo dificil
Dios no a duna nos un Spirito di miedo, tampoco nos mester ta hende cobarde, pasobra mas grandi ta esun cu ta den nos cu esun cu ta den mundo.

Den e situacion cu mundo ta awor aki, si bo ta scucha noticia, y mira con maldad ta avansa y cuminsa preocupa cu cosnan cu bo no por cambia, bo ta cay atras, pasobra bo ta kita bo bista for di riba Dios.

Corda bon con Pedro a cuminsa cana riba awa bay cerca Hesus, pero asina cu Pedro a pone bista riba e lama cu tabata bruto, y kita su bista for di riba Hesus, Pedro a cuminsa sink.

Esey ta pa siña nos cu con cu e tempo cambia y kico cu nos tende, nos bista mester keda riba Cristo Hesus, pasobra manera e Palabra di Dios ta bisa den Juan 15:4: Keda den Mi y Ami den boso. Mescos cu e rama no por carga fruta di su mes, si e no keda den e mata di wendruif, asina boso tampoco, si boso no keda den Mi.

Nos tin di prepara pa nos ta firme, den e tempo aki y den e tempo binidero, pasobra esun cu ta movi for di su proposito y cu ta bula manera chinchirinchi aki pa aya , ta keda manera un hende sin reis, y sin fundeshi, sin stabilidad spiritual den su bida.

Un hende no por core tras di tur cos cu e ta tende, y pensa cu asina e ta sirbi Dios, pasobra diabel tambe ta haci zonido bunita, pa asina atrae hende den e caminda di scuridad,

Daniel a para firme, aunke e situacion tabata dificil, aunke e tabata sa cu cueba di Leon tabata sper’e, e no a preocupa , pero den tempo dificil a sigui sirbi Dios, y Dios a sostene Daniel.

E sosten di Dios t’ey constante, pa esunnan cu ta reconoce Dios riba tur cos, y ta sirbi Dios cu un curason boluntario, pasobra hende no por sirbi Dios, con cu ta, Dios mester ta na prome luga den nos bida y nos curason.

Apostel Pablo a bisa: No cu mi a alcansa esaki caba,of cu mi a bira perfecto caba, ma mi ta haci mi esfuerso pa mi por gara e loke pa cual mi tambe a wordo gara door di Cristo Hesus. Rumannan mi no ta pretende cu mi mes a gar’e caba: Ma un cos mi ta haci: Lubidando loke ta keda atras y aspirando na loke ta dilanti, mi ta haci tur esfuerso pa alcansa e meta, pa haya e premio di e yamada celestial di Dios den Cristo Hesus (Filipensenan 3:12-13-14).

Diabel ta uza tur tipo di distraicion posibel, pa purba desvia e yiunan di Dios for di e caminda di Dios, p’esey nos mester persevera den Oracion y Palabra di Dios tur dia y asina mantene nos bista riba Cristo Hesus e Salbador di nos alma.

Ta imposibel cana den dos caminda, y come di dos mesa, pasobra Dios kier pa nos ta fiel, pasobra Dios ta fiel y na tur momento E t’ey pa nos, Dios a priminti cu nunca E lo bandona nos.

Ta tempo pa nos madura den Señor y comporta nos mes manera hende grandi, pasobra e palabra ta bisa: Tempo mi tabata mucha,mi tabata papia manera mucha,pensa manera mucha, rasona manera mucha, ma awor cu mi a bira homber, mi a pone cos di mucha un banda (1 Corintionan 13:11).

No ta tempo pa haci wega, pasobra dianan ta trabahoso, tempo ta dificil, laga nos sirbi Dios, tur momento.

Sinceramente,

Pastoor Marcel Balootje. 




Historia di caso flamingo
Na luna di mei di aña 2022 a detene Otmar Oduber, ex-minister di infrastructura durante Gabinete Wever-Croes I. A invit’e pa presenta na oficina di Landsrecherche y ey a deten’e. A inform’e cu Ministerio Publico tin un total di ocho acusacion contra dje, cu ta encera corupcion, tumamento di placa bou mesa, falsificacion di documento, mal uzo di poder como minister, fraude y mas. Despues Ministerio Publico a clarifica cu actualmente ta sospech’e solamente di lo tabata envolvi den iregularidad di otorgamento di tereno comercial erfpacht den e periodo di 2017 te cu 2019.

E DEMAS DETENCIONNAN

Aisha Esser

Relaciona cu e desaroyo di e caso Flamingo, a detene Aisha Esser dia 2 di maart 2022 como e prome detencion den caso Flamingo. Dia 11 di maart 2022 Esser tabata bek den libertad. Esser a traha cu varios politico for di tempo di ex-minister Tico Croes di AVP (ruman di Fito Croes). Despues el a sigui cu Otmar Oduber den AVP y consecuentemente cu e mesun politico ora cu el a lanta su propio partido, esta POR. Ta sospech’e di a tuma placa bou mesa, den forma di soborno, durante su trabou entre 2017 pa 2019 como coordinador di ex-minister Otmar Oduber.

Fito Croes

Dia 7 di maart 2022 a detene Humphrey Croes, conoci como Fito, tambe den e caso di Flamingo. A realisa entrada hudicial na su cas na Kurimiauw como tambe na su negoshi Cas Bon y a confisca un cantidad di documento. Despues di un siman, dia 14 di maart 2022, Croes a sali liber. Ta sospech’e di soborno, pues ‘omkoping’. Durante cu e tabata deteni Landsrecherche a realisa varios interogacion maratonico.

Fito Croes no ta un desconoci den comunidad. Hunto cu su rumannan nan ta maneha varios proyecto di cas y condomonio, manera Cas Bon, Malmok Properties, Gold Coast, O Condominiums y mas. E tabata man drechi di su ruman, dr. Tico Croes, tempo cu e tabata den politica (AVP). Cu salida di Tico, e participacion activo di su famia den politica a disminui casi por completo. P’esey pa hopi e detencion di Fito Croes a bin di sorpresa.

Na september 2023 Ministerio Publico a yega na un “deal” cu Fito Croes pa e paga un multa di 25 mil florin y ta lag’e for di e caso penal. El a acepta e proposicion aki tambe.

Jeandrick Oduber

Dia 26 di april 2022 a detene Jeandrick Oduber (yiu mayo di Otmar Oduber) sospecha di “oplichting” y a interog’e na oficina di Landsrecherche. Tres dia despues, pues dia 29 di april 2022, Jeandrick a recobra su libertad.

INVAL FLAMINGO

Dia 24 di juni 2020, a tene inval na dos cas di ex-Minister Otmar Oduber, na Pavia y den Gold Coast. Aki a confisca documento, laptop, computer y tur otro material cu por uza como evidencia den e investigacion. A drenta oficina di dos compania y cas di e doño di compania. 

CASO FLAMINGO

Procurador General a duna Landsrecherche ordo na september 2019 pa cuminsa e investigacion aki relaciona cu informacion cu Ministerio Publico a ricibi di Cuerpo Policial di Aruba. E investigacion ‘Flamingo’ ta dirigi primordialmente riba iregularidadnan den otorgamento di terenonan comercial di erfpacht den e periodo di 2017 pa 2019. A investiga si un of mas compania a logra obtene incorectamente (un opcion) riba terenonan di erfpacht den e periodo di november 2017 pa december 2019. Y den esaki a investiga tambe e eventual rol di ex-minister Otmar Oduber.

Tocante Otmar Oduber

Pa casualidad na september 2019, na mes momento cu e caso Flamingo a start, cu Otmar Oduber a anuncia su retiro como minister y for di politica. El a bisa cu ta pa motibo personal y salud. El a lanta su mesun negoshi y a start entre otro cu Bochincha Bar & Restaurant.

Desde November 2017, Otmar Oduber a ocupa e puesto di Minister di Desaroyo Teritorial, Infrastructura y Integracion. El a bira e prome mandatario di pais Aruba cu a sinta tres termino sigui tras di otro, Gabinete Mike Eman I, Gabinete Mike Eman II y Gabinete Wever-Croes I.

Otmar Oduber a aparece pa prome bes riba lista politico na aña 1997 cu Partido AVP y na december 2016 a funda su mesun partido, Pueblo Orguyoso y Respeta (POR). 

Den nan prome eleccion na aña 2017, combinando forsa entre Otmar Oduber (AVP), Marisol Lopez (MEP-AVP) y Andin Bikker (MEP-PDR), e partido di 29 candidato a logra 5531 voto, bon pa dos asiento y bira yabi pa Gabinete Wever-Croes I. Nan tabata motibo cu por a crea e coalicion y tabata motibo cu gobierno a cay tambe, debi na investigacion pa fraude cu placa di Parlamento.

Voto individual:

Eleccion 1997 – AVP – 555 voto ↕

Eleccion 2001 – AVP – 313 voto ⬇

Eleccion 2005 – AVP – 918 voto ⬆

Eleccion 2009 – AVP – 1647 voto ⬆

Eleccion 2013 – AVP – 4008 voto ⬆

Eleccion 2017 – POR – 1808 voto ⬇

Otmar Oduber a pasa un periodo cera den KIA y a bringa Ministerio Publico pa hopi tempo. Ya ta cuater aña caba cu e ta sospechoso sin por defende su mes dilanti un hues imparcial. E ta sinti cu a cuminsa castig’e prome cu conden’e. Door di e investigacion a atacha su nomber, su carera politico y banco a cera su cuenta, stroband’e di haci negoshi. Algun luna atras el a anuncia cu e ta regresa den politica cu su mesun partido.

Conclusion:

Caso Flamingo a start na september 2019 y a dura mas di cuater aña pa yega corte, te na november 2023. Ainda e tratamento lo no cuminsa, awo ta “regiezitting”. Na inicio a papia di 23 sospechoso pero na corte a cita solamente cinco. Tabatin ocho acusacion na inicio contra Otmar Oduber, pero den corte fiscal a yega cu solamente tres. E investigacion ta relaciona cu supuesto iregularidadnan den otorgamento di terenonan comercial di erfpacht den e periodo di 2017 pa 2019. 




Buraco den caminda a trece gasto innecesario pa chauffeur
No ta un noticia desconoci cu hopi di e careteranan di Aruba ta den estado deplorabel.

Hopi t’e habitantenan cu ta grita pa auxilio tur dia, pasobra cu e careteranan cu nan mester haci uzo di dje diariamente, ta den masha mal estado.

Ultimo dianan hopi ta e yamadanan cu nos redaccion di 24ora.com/TREMPAN ta ricibi pa e problematica awe. No ta pasa un dia cu nos reporteronan no ta atende cu un caso asina.

Esey tabata tambe e caso diaranson merdia, ora cu den Hendrikstraat, net banda di edificio di Corte di Husticia, un chauffeur a dal den e buraco grandi cu tin den caminda. Consecuencia di esaki tabata cu el a kap e taira di su auto.

Tin di remarca cu e buraco en particular aki tabata cera caba no mucho dia pasa y casi sigur, pa motibo di awasero y e paso constante di trafico den e caya aki, a haci cu esaki a habri bek

Pregunta ta keda awo: Ken ta bay core cu e gastonan? DOW? Gobierno?? Esaki ta djis un di e tantisimo casonan.

Ta spera cu e instancianan concerni por bin cu solucion a largo plaso y no algo temporal, cu despues di un poco yobida, ta laba tur e asfalt bay cu ne.




Suave ya ta disponibel como opcion di pago cu Expedia ofreciendo e biahero un mayor comodidad
Suave, proveedor lider di solucion di pago digital, tin e placer di anuncia cu su plataforma innovado ya ta disponibel pa su uzo cu Expedia, un di e agencianan principal di biahe online di mundo.

E funcion nobo aki ta amplia e opcionnan di pago p’e biahero, haciendo e reservacion mas comodo y accesibel y e pago di e vakantie di su soño dentro di e aplicacion di Suave.

E biaheronan por disfruta di un serie di beneficio, incluyendo e pago di su vakantie, vuelo, auto y pakete den pago mensual comodo. E integracion aki ta representa un paso importante pa ofrece e clientenan un mayor flexibilidad y capacidad di eleccion pa loke ta e metodonan di pago p’e reservacion di biahe.

E biaheronan ya por disfruta di e comodidad di paga cu Suave cu Expedia, loke ta garantisa un experiencia di reservacion mas fluido y eficiente.

Pa mas informacion riba Suave, bishita nan website www.paywithsuave.com.








Aeropuerto di Aruba cu logro remarcabel durante Routes World 2023
Aruba Airport Authority N.V. (AAA) den representacion di Barbara Brown, Chief Revenue Development & Communications Officer y Jo-Anne Meaux-Arends, Aviation Business Development Executive, a atende e di 28 edicion di Routes World na Istanbul. Routes World ta un evento clave den industria global di aviacion, treciendo mas di 2.500 profesional den e industria di aviacion, aeropuerto y stakeholders di aviacion, segun Routes Online mes a informa.

Durante e conferencia, Aeropuerto di Aruba a tene mas di 20 reunion cu aerolineanan estableci caba como tambe esunnan cu ta cuminsando. Tambe cu diferente aeropuerto clave manera Bello Horizonte y Guarulhos Airport.

Como resultado di e reunionnan aki, a establece diferente asociacion cu lidernan den e industria manera Flair Airlines, Air France, Edelweiss Air AG y Breeze. Mirando cu Aruba ta experenciando mas demanda, particularmente for di e mercado di Merca, Canada y Latino America, asisti na un conferencia di e tipo aki ta fortalece e posicion di Aeropuerto di Aruba como un mercado di gran productividad y destinacion preferi pa e aerolineanan cu ta en busca di un expansion.

Ademas, Aeropuerto di Aruba a aborda e retonan di capacidad na Europa, incluyendo Schiphol y a combersa riba e plannan di transporte aereo pa 2024-2026. E plannan aki ta inclui varios proyecto importante di expansion na Aruba, desaroyo di e inventario di cambernan na Aruba y introduccion di servicio nobo y mas frecuencia di vuelo.

E aspectonan cu mas a destaca a inclui:

1: Southwest lo aumenta frecuencia di vuelo den zomer 2024 pa e ruta di Baltimore (BWI) – Aruba (AUA). E servicio lo bay di 2 vuelo pa siman pa 5 vuelo pa siman, haciendo uzo di avion Boeing 737 y 738, ofreciendo aproximadamente 143 asiento pa vuelo. Ta spera cu e expansion aki lo genera aproximadamente 429 asiento semanal adicional pa Aruba for di Baltimore. Ya caba Southwest a logra avance substancial na Aeropuerto di Aruba, cu un aumento anterior den e frecuencia di vuelo desde Orlando (MCO) na servicio diario na comienso di e aña aki.

2: Delta Air Lines a confirma e incorporacion di un di dos servicio for di JFK (New York) pa e temporada di winter y tin plan pa actualisa su avion di un B757 pa un A320-neo debi na e demanda cu ta creciendo.

3: Copa Airlines, cu actualmente ta opera vuelo diario pa Panama (PTY), tin planea pa dobel e vuelonan aki pa 2024, demostrando un compromiso cu expansion.

4: Canadian Airlines ta dedica na mehora e servicio directo na nos isla durante e lunanan di zomer, ofreciendo su pasaheronan mas opcion di biahe.

5: Ta spera cu Wingo lo por establece un di cuater destinacion pa 2024, mehorando ainda mas e conexion y accesibilidad pa Latino America.

E desaroyonan aki ta marca un fase emocionante di crecemento y miho opcion di biahe pa Aeropuerto di Aruba, ya cu e ta den un posicion pa ofrece e biaheronan un experiencia excepcional y fortalece ainda mas su posicion den e industria di aviacion global.

Tocante AUA AirportAeropuerto di Aruba ta un di e aeropuertonan mas ocupa den region Caribe cu mas di 22 diferente aerolinea operando pa Aruba contribuyendo na mas cu 2.5 miyon pasahero pa aña y cu buelonan pa 30 diferente destinacion rond di mundo y 45 destinacion non-stop rond mundo. Aeropuerto di Aruba ta sirbi 71% di mercado di Merca y Canada, 17% di Latino America, 7% di Europa y 5% di Caribe Hulandes te cu september 2023. 

Aeropuerto di Aruba ta reconoce cu esaki ta danki na e economia stabiel, clima politico, hospitalidad, populacion diversifica y siguridad general di nos isla. Aeropuerto di Aruba su aspiracion ta pa bira un di e aeropuertonan di mas sostenibel, safe y a prueba di futuro den Latino America & Caribe, brindando un luga di trabou sigur, cu facilidadnan moderno y un servicio excelente na e clientenan cu ta refleha nos hospitalidad, contribuyendo na un futuro prospero pa Aruba. 

Conoce mas di loke ta pasando na Aeropuerto di Aruba door di bishita www.airportaruba.com y connecta cu AUA airport riba Twitter.com/Aruba_Airport, Facebook.com/ArubaAirport, Instagram.com/arubaairport/ y Linkedin.com/ArubaAirport.




A.T.A.: A inspira e futuro lidernan durante e Trent Shelton Motivational Conference
Como parti di esfuerso “Voices of Tourism”, diabierna mainta, Aruba Tourism Authority (A.T.A.),  a yama bonbini na mas di 500 studiante di Universidad di Aruba, EPI y EPB kendenan a bini hunto den e sala di Renaissance Convention Center pa atende e culminacion di campaña “Voices of Tourism” cu un presentacion motivacional di presentador internacional, esta Trent Shelton. E campaña a carga como meta pa inspira e proximo generacion di lidernan den e industria di turismo.

E conferencia a habri cu un discurso di Ronella Croes, CEO di Aruba Tourism Authority, kende a reflexiona riba e rol importante di profesionalnan den e industria di hospitalidad. Ta pa medio di nan dedicacion, pasion y trabou duro cu nos por crea experencianan excepcional pa nos bishitantenan. Croes a comparti un mensahe inspirativo cu e hobennan, esta pa nan acepta nan storia unico y pa uza esaki pa construi un futuro cu nan por ta orguyoso di dje. “Den un industria cu ta balora colaboracion, conocemento propio, pensamento critico y comunicacion efectivo, e biahe no ta trata solamente di logronan academico, pero di crecemento personal, liderazgo y crea un impacto positivo y duradero riba mundo” tabata palabranan di Croes. 

A.T.A. ta reconoce e tarea importante di sigui inverti den profesionalnan turistico y particularmente nos futuro generacionnan. Pa e motibo aki a invita autor y presentado renombra Trent Shelton pa empodera y inspira e futuro lidernan.

Durante e conferencia, Shelton a comparti un combersacion poderoso tocante balor propio. A pone enfasis riba e tres reglanan fundamental, esta pa compronde bo balor intrinsico, practica compasion cu bo mes y cultiva autenticidad. E principionan aki ta vital pa logra yega na bienestar mental y emocional, cu ta hermentnan importante den desaroyo personal y profesional.

E mensahe di Shelton a resona y a wordo bon ricibi pa tur presente. Por a conta cu un sala di studiante hopi atento y comprometi pa e palabranan ofreci, cu a resulta cu algun studiante por a comparti nan storia personal y asina ricibi conseho impactante. Ta di menciona cu e conferencia di diabierna mainta a wordo publica ‘live’ pa tur e 12 miyon siguido ariba red social di Shelton. Cual ta nifica cu e evento aki a ofrece un gran motivacion pa hubentud y adultonan local presente, alabes a conta cu un bunita promocion pa Aruba.

Durante di estadia na Aruba, Shelton a cumpli cu bishita tanto na ekipo femenino di futbol di SV Britannia y studiantenan di Mon Plaisir College pa asina provee palabranan di motivacion.

A.T.A. ta mira bek na un mainta sumamente positivo y inspirativo. A.T.A. lo sigui dedica na mehoracion di industria di turismo di Aruba, tanto pa nos bishitantenan como tambe, studiantenan, y nos profesionalnan den e mundo di hospitalidad.




Altocomisario Ramon Arnhem: Mi ta boga pa transperencia den cuerpo
Eta un reunion pa mi papia cu mi hendenan,”Altocomisario drs. Ramon Arnhem a bisa na momento cu a puntr’e e motibo di un reunion cu miembronan di Cuerpo Policial di Aruba (KPA) hunto cu ne na POVA. Inicialmente a pensa cu lo tin problema interno, pero a bin compronde cu Altocomisario kier mantene un bon linea di comunicacion cu e Polisnan.

El a sigura cu no tin problema y cu simplemente e kier ta transparente. “Mi no tin un agenda. Ta importante pa nos papia habri cu otro.”

Ta normal den un organisacion manera KPA cu tin biaha tin pregunta, of preocupacion. Y e tipo di reunionnan aki hustamente ta un bon oportunidad pa cada miembro haya chens di papa cu ne. E idea ta pa organisa tipo di encuentronan asina mas cu un biaha pa aña, dunando e Polisnan chens pa comunica di forma directo cu e Altocomisario. Di e forma aki nan tin e chens pa haci tur e preguntanan cu nan tin.

Di otro banda, si tin pregunta cu ta tiki pisa of incomodad pa hacié den grupo, semper por manda esaki pa e sindicato cu lo percura pa yega cerca dje. “Full transparencia y comunica cu mi hendenan ta loke mi kier logra.”

Esaki ta prome biaha cu un hefe di cuerpo policial ta tene un reunion den e forma aki unda sindicato y su miembronan ta presente. Ärnhem a sinti su mes bon, pasobra di e forma aki ta haya sa con e hendenan ta sinti y ki direccion mester bay riba cierto asunto. Pero tambe con e Polisnan ta sinti cu cierto situacion.

E asistencia tabata basta bon tambe.




A invita Stichting Parkietenbos Aruba pero nunca a bishita Ecotech Freezone
Gerencia di Ecotech Freezone ta sorprendi y ta lamenta cu Sr. Aldrich Croes, como presidente di Stichting Parkietenbos Aruba (SPA), ta emiti un comunicado ayera dia 5 di november 2023, caminda un biaha mas ta atacha directamente tur e trabounan cu e empresa local, Ecotech Freezone, a eherce na bienestar di Pais Aruba.

A invita Stichting Parkietenbos Aruba na varios ocasion pa libremente inspecciona delaster un skina y buraco na Ser’i Teishi pa asina nan mes constata cu no tin nada di holo malo, pero te dia di awe nan a scoge pa no presenta. Ta varios instancia local y internacional, ambos di sector priva y publico, a haya un tour completo di tur locual ta haci na Ser’i Teishi. Varios di e mesun expertonan aki a keda asombra di mira con bon e operacion ta cana y riba dje conforme reglanan Europeo, unda cu nan mes no por a imagina cu na Aruba nos tin un maneho asina profesional y limpi den procesa desperdicio.

Ta bon pa enfatisa cu Ecotech Freezone, regularmente ta paga companianan internacional pa “audit” nan operacion completo, e protocol cu ta efectua den maneho di envirobales, con ta dera nan, etc. Tur e rapportnan aki ta bay bek na Gobierno di Aruba y Serlimar, pa demostra tur esfuerso cu ta haci pa tin un operacion sostenibel, eficiente y bon pa medio ambiente. 

Stichting Parkietenbos Aruba a haya un invitacion directamente for di gerencia di Ecotech Freezone pa nan tambe presencia e trabounan riba Ser’i Teishi dia 6 di october 2022 y ayera atrobe, dia 5 di november 2023. Pero, lamentablemente na ningun di dos ocasion Stichting Parkietenbos Aruba a presenta! 

No por keda sin remarca cu e dump na Parkietenbos tin varios reto ainda. Pero, Ecotech Freezone no ta causa di e problema. Ta lamenta pa mira con un fundacion manera Stichting Parkietenbos Aruba ta emiti un comunicado cu acusacionnan y insinuacionnan sin base, dañando e bon nomber di e empresa local, cu tin como meta pa asisti Pais Aruba den e proceso di desperdicio.




Autor tabata inspira riba su cacho pa skirbi ‘Roxy, mi dushi bida’
E aña aki, Denise de Jongh-Rekwest a publica un buki nobo, ‘Roxy, mi dushi bida’, conta pa Roxy mes, su cacho di cas. ‘Roxy, Mi Dushi Bida’. E storia ta den linea cu e tema di e Festival di Buki pa Mucha di e aña aki ‘Na mi Kas’. Denise ke haci e muchanan mas consciente di cuido y atencion pa bestia di cas manera Roxy su cacho. Denise ta na Aruba e siman aki pa bishita diferente scol y conta storia.

Denise de Jongh-Rekwest a nace na Corsou, tin laso familiar cu Aruba y ta biba pa basta aña na Boneiro. Denise tin un yiu muhe, Kaylee, su inspiracion pa su serie di buki di Kaylee. Despues di studia y traha den turismo, el a lanta su propio negoshi di training & consultancy. E ta duna diferente training, entre otro di servicio, comunicacion, teambuilding y etiketa. E training di mas popular ta esun di etiketa. Na aña 2008, Denise a skirbi y publica su prome buki di etiket pa mucha, esta Kaylee y su primonan cu vakantie na Corsou. Tin cuater buki den e serie di Kaylee y dos luisterboek na Papiamento y Hulandes.

Na 2010 su buki di strep, ‘Gino y Gina, amigo di curason’ a sali como buki di regalo na Aruba en conexion cu Festival di Buki pa Mucha. Denise a skirbi y publica te cu awor 18 buki di su mes. Tambe el a publica 20 buki pa diferente otro autor y instancia di Aruba, Boneiro, Corsou y Hulanda via Request Publishing, su propio editorial. Denise sa participa na e diferente simannan di buki pa mucha na Aruba, Boneiro y Corsou. Banda di skirbi buki pa mucha, Denise ta gusta lesa buki, fotografia y pinta.




Angeline Flemming di Aruba Airport Authority N.V. apunta como miembro di Hunta di Directiva di ACI LAC pa 2023-2024
Oranjestad- Cu masha orguyo, Aruba Airport Authority N.V. (AAA) ta anuncia cu a apunta Angeline Flemming kende ta Director of Health, Safety and Sustainability, como miembro di e Hunta di Directiva di Airports Council International of the Latin America & Caribbean (ACI-LAC) cuminsando desde 1 di januari 2024, pa un periodo di 2 aña.  

Recientemente ACI-LAC tabata anfitrion di e Annual General Assembly, Conference & Exhibition na Miami for di 5 pa 7 di november 2023, en conferencia cu a trece un total di 500 ehecutivo for di rond mundo den e industria di aeropuerto hunto y a atende cu varios tema di discusion cu ta duna forma riba e manera con e industria di aviacion a evoluciona rapidamente.

A funda ACI-LAC na aña 1991, cu e meta di duna sosten na un sistema di aeropuerto sigur, stabiel, eficiente y ambientalmente compatibel. ACI-LAC ta representa e region di Latino America y Caribe di Airports Council International, e unico asociacion profesional mundial di e operadornan di aeropuerto. 

ACI-LAC ta conta cu mas di 87 miembro y ta opera mas di 365 aeropuerto den e region di Latino America y Caribe. ACI-LAC tin un alcance di iniciativa global y regional pa yuda e miembro pa eleva nan standard y promove excelencia profesional den su aeropuertonan miembro y promove e cooperacion entre tur e sectornan den e industria di aviacion y su stakeholders, como tambe gobierno y e organisacionnan nacional y internacional.

“AAA ta extremadamente orguyoso cu e rol importante cu Angeline Flemming lo tin di parti di aeropuerto, pa asina promove ainda mas e biahenan sigur y sostenibel y demas iniciativa importante di aviacion den e region di Latino America y Caribe. Cu e reconocemento den e industria y su experiencia amplio, mi ta sigur cu Angeline lo representa Aruba y e interesnan di e region den e Hunta di Directiva di ACI-LAC”, asina Joost Meijs CEO di AAA a duna di conoce.

Angeline Flemming a expresa su deseo di contribui den e Hunta di Directiva di ACI-LAC, cu ta consisti di diferente lidernan den e industria di aeropuerto cu hopi conocemento y experiencia. “Mi ta mira esaki como un gran oportunidad pa nos isla di tin un bos den e desaroyonan y e iniciativanan regional. Pero tambe pa siña di e otro aeropuertonan den region y atende e temanan di interes mutuo manera conexion, e retonan di forsa laboral, e desaroyonan tecnologico y resilencia climatico. 

E region di LAC a experimenta un crecemento grandi den trafico rond mundo despues di pandemia y esaki a resalta e importancia di eficiencia operacional y di colaboracion. Mi ta sinti mi honra y emociona di forma parti di un composicion historico di e Hunta di Directiva, ya cu 1 di januari 2024, pa prome bes den historia, cinco di e binti lidernan ta hende muhe lider den aviacion, incluyendo e Presidente kende ta Monica Infante, CEO di AERODOM.”

Tocante AUA Airport

Aeropuerto di Aruba ta un di e aeropuertonan mas ocupa den region Caribe cu mas di 22 diferente aerolinea operando pa Aruba contribuyendo na mas cu 2.5 miyon pasahero pa aña y cu buelonan pa 30 diferente destinacion rond di mundo y 45 destinacion non-stop rond mundo. Aeropuerto di Aruba ta sirbi 71% di mercado di Merca y Canada, 17% di Latino America, 7% di Europa y 5% di Caribe Hulandes te cu september 2023. 

Aeropuerto di Aruba ta reconoce cu esaki ta danki na e economia stabiel, clima politico, hospitalidad, populacion diversifica y siguridad general di nos isla. Aeropuerto di Aruba su aspiracion ta pa bira un di e aeropuertonan di mas sostenibel, safe y a prueba di futuro den Latino America &amp; Caribe, brindando un luga di trabou sigur, cu facilidadnan moderno y un servicio excelente na e clientenan cu ta refleha nos hospitalidad, contribuyendo na un futuro prospero pa Aruba. 

Conoce mas di loke ta pasando na Aeropuerto di Aruba door di bishita www.airportaruba.com y connecta cu AUA airport riba Twitter.com/Aruba_Airport, Facebook.com/ArubaAirport, Instagram.com/arubaairport/ y Linkedin.com/ArubaAirport.




S.A.R. Prinses Beatrix a atende simposio di naturalesa na Universidad di Aruba
Riba su ultimo dia na Aruba, Su Altesa Real Prinses Beatrix, a bishita Universidad di Aruba pa atende un simposio di naturalesa riba invitacion di DCNA. E prinses tin un amor masha special pa Aruba y pa naturalesa.

Durante su bishita, el a presencia diferente presentacion importante. Na su salida, prensa local pa prome biaha den historia tabatin e oportunidad di haci solamente un pregunta na su persona. Claro, mirando cu prensa Hulandes a enfoca mas riba DCNA, representante di 24ora.com a dicidi di puntra Su Altesa Real riba su impresion pa cu e proyecto di restauracion di e coralnan y e proteccion di e shoconan door di Fundacion Parke Nacional Arikok. Prinses ta masha contento y impresiona di e trabou duro cu e fundacion ta haci, por conta cu un ekipo dedica na nan trabou. “Mi tin masha respet pa nan trabou”, asina Prinses Beatrix a vocifera. :Ta importante pa proteha nos naturalesa.”

Na e mesun ocasion aki a topa cu Edison Rijna, kende ta ex-Gezaghebber di Boneiro, durante un entrevista cu Rijna el a conta cu e ta na Aruba cu un otro funcion. E ta ocupa e funcion di enviado special pa Ministerio di Asuntonan Interior y Reino pa e islanan BES y porta den futuro, pa tur e islanan den Caribe.




Daryl Lue (DOW): Pa falta di fondo no por a haci mantencion di riolering
Den ultimo tempo den area di hotel tin problema cu awa ta keda para. Pero tur esaki ta debi cu e sistema di riolering a kibra y mester a drech’e. tambe p’e cantidad di sushi cu ta pega na esaki. Pero, nan mester a stop cu e plan di haci cambio pa motibo di fondo financiero.

ing. Daryl Lue, hoofd beheer infrastructuur, a splica cu nan a bin topa cu algun problema n’e riolering dilanti di La Cabana. Dia 28 di october nan a bin topa cu tubo kibra y esaki a causa cu tabatin un backup den e sistema cu a inunda den e banda pazuid, banda di e park. Di biaha un team a bay n’e sitio pa mira kico tabata pasa. tambe a bay cu pomp pa asina alivia e situacion.

E pomp tambe a topa cu varios problema y esaki ta debi cu hopi sushi ta drenta den e sistema. Awasero ta cay y ta trece hopi sushi di caminda. Esey a causa cu e diesel pomp a pega. Nan mester a saca hende pa alivia e problema ey tambe. Sinembargo, e pomp ta asina grandi cu e tabata cende paga y no tabata haya ningun momento pa charge e bateria. Consecuentemente nan mester a cambia e bateria dos pa tres bes. Un biaha mas esey a causa molester p’e vecindario.

Despues cu nan a logra stabilisa e situacion, un dialuna mainta nan a topa un otro problema. A mobilisa e team p’asina hala e pomp mas pazuid pa pomp den un put pa otro y purba alivia e situacion mas cu por.

Nan a pomp e awa cu a bay over n’e banda pazuid, incluso nan a tira kimico pa evita holo malo y mitiga e risico mas hopi posibel.

Mantencion di sistema

Segun Lue, e sistema tin mas di cincuenta aña bieu. Tin rond di mil dos shen meter di largura. Algun aña atras nan a haci un parti cambio di esey. Mas cu cuater of cinco aña esaki a cay y den mesun temporada.

Pa mas lesa TREMPAN.COM.




Cera pa asesinato: Corte a laga Walkidia Winterdaal den libertad
Esaki tabata un decision cu a sorprende hopi hende. Na inicio di e siman aki ainda den tratamento di e apelacion Procurador General a pidi un castigo di mas cu 20 aña y awe e schors su detencion.

E ta cera, mescos cu Jafet Cabrera Baez desde maart, 2022, pa complicidad den asesinato di Frans Angela na Zeewijk.

Ta trata di Walkidia Winterdaal, condena door di Corte di Prome Instancia na un castigo di prizon di 18 aña igual cu su pareha Jafet. Fiscal den prome instancia y procurador general a pidi 25 aña.

Tur e partidonan a apela pa motibo cu ta haya e castigo demasiado abou (OM) y e acusadonan a hay’e demasiado halto.

E tratamento a tuma luga dialuna ultimo y a finalisa despues di 7:00 di anochi. Walkidia a wordo representa pa mr. John Zara y Jafet Baez pa mr. Doris Canwood.

Den e sentencia di prome instancia ta para of describi e forma cruel cu a actua cu e victima Frans Angela dia 18 di maart, 2022. Hasta a pasa auto riba dje, ora cu e tabata na bida ainda. Esaki a pone cu Corte di Prome Instancia a condena ambos na 18 aña.

Pero ta parce cu e argumentonan cu abogado Zara a uza pa mustra cu e rol di su cliente Walkidia Winterdaal no tabata asina grandi manera esun di Jafeth. A pesar cu a pidi 25 aña y a pesar cu hof a bisa cu den tres siman lo anuncia e decision, e decision a bini dos dia despues di e tratamento.

Mr. Zara durante tratamento a bisa cu e rol di su cliente no tin nada di aber cu complicidad. No tabatin un plan traha, y no por a proba esey tampoco. Na momento cu Jafeth lo a comete su acto, Walkidia a cana bay for di e sitio pasobra door di su embaraza e ta haya cu e cos ey no ta bon pa e pasa aden. Tambe a bisa cu e no tabata stuur e auto ora cu a pasa riba e victima y e no a participa activamente den esey.

E argumentonan aki a convence hof cu en espera pa anuncia su decision a ordena pa schors su detencion pa e bay cas en espera di e decision di hof dia 27 di november awo.




SEPPA: Lo tin problema tur luna tanten no bin cu solucion pa Arubus
Sindicato SEPPA a reuni cu trahadonan di Arubus despues di a sinta cu minister di Transporte, Ursell Arends. Tur trahado a haya informacion di loke por a saca afo den encuentro cu e mandatario riba 16 di october. Un di e peticionnan di minister tabata pa dun’e dos siman pa por bin sinta bek na mesa. 

Te ainda no a haya resultado di e rapport for di e compania Advance cu lo mester a analisa e dos proposicionnan cu tin riba mesa pa loke ta structura salarial, y bini cu un posibel solucion of proposicion pa trece partidonan mas cerca di otro.

LO TIN PROBLEMA TUR LUNAE resulltado aki Arubus of minister a hay’e caba segun comprension di SEPPA, sinembargo, SEPPA mes no a haya e rapport aki ainda. Magaly Brito, secretario general di SEPPA ta subraya tambe cu e di dos preocupacion cu a bin dilanti ta cu den presupuesto di Pais Aruba a aloca 10.6 miyon pa Arubus, y te na mommento di e discusion, manera nos a informa anteriormente tambe tabata apenas 5 miyon Arubus a ricibi. 

“Nos ta pensa cu ohala den e reunion aki gobierno por a recapasita y manda mas placa pa Arubus, cual ta sumamente necesario,” segun Brito.A bin dilanti caba cu Arubus a bin ta cubri tur nan gastonan y esey a cuminsa pone presion riba nan likides pa por paga hasta salario. Y si e tema aki no haya un solucion, ta tur luna lo tin un problema. Hecho ta si cu Arubus mes a indica cu nan a bay basta dilanti den entrada, pero esey no ta suficiente. 

Hunto cu esaki na unda tin ainda discusion na mesa e parti di structura salarial pa trahadonan di Arubus, ta haci cu trahadonan ta mira cu aworakinan bayendo pa cuater siman caba despues di e reunion unda a pidi dos siman, ainda no tin solucion.Apenas a caba di haya un peticion pa un reunion otro siman pero pa e trahadonan esaki no ta suficiente – nan ta mira cu esaki ta un otro wega pa laga dia pasa sin bin cu acuerdo. 

Lesa mas den TREMPAN.




Feria di Pasco Antiano den luna di december na Den Haag
E idea pa bin c’un Feria di Pasco tabata di Jason Steba di e-Toko. Meta tras di e idea of evento aki tabata pa bin c’un evento cu lo genera mas cliente pa nan plataforma di supermercado.

Aña pasa caba nan a organisa un Feria di Pasco Antiano y esaki a resulta den un exito rotundo. Goriaka Maal, organisado a bisa cu e ta un evento unda cu famia- y amigonan por topa y pasa un rato ameno hunto. Nan mes no por a kere cu e evento por tabata asina grandi.

Hopi biaha nos hendenan na Hulanda no ta logra bay nan isla den temporada di fin di aña pa cual cu e mercado aki ta trece tur e cos dushi cu nan conoce pa nan na Hulanda. e ta un sorto di ‘Ban Topa’ grandi den temporada di fin di aña. Riba e mercado aki por haya ‘ayaca, ham, tur sort’i cos dushi bo lo haya rib’e Feria di Pasco.

Tambe ta bay tin un competencia di ‘Ayaca di Oro’, unda cu e trahadonan di ayaca lo por presenta nan arte den nan ayaca. Lo scoge e miho ayaca di Hulanda pa e fin di aña. 

E evento aki lo ta bay ta mas grandi cu aña pasa, segun Goriaka Maal. Esaki ta haci cu esun di e aña aki  ta bay un nivel mas halto. E aña aki e organisadonan a cambia di luga. Aña pasa a organis’e na Rotterdam y e aña aki e lo ta na Den Haag, n’e Grote Kerk den curason di Den Haag.

N’e luga aki lo tin mas espacio pa pone mas stand, por carga mas hende. Mas cu claro, lo tin hopi mas cos disponibel. Ademas di e cuminda, lo tin hopi mas cos di boca dushi.

Ta curasha tur hende riba e islanan pa subi www.e-toko.nl pa tira un bista di kico tur e-toko tin di ofrece. Riba e mesun webiste aki tambe por cumpra carchi pa asisti n’e Feria di Pasco Antiano.

E Feria di Pasco Antiano 2023 lo tuma luga dia 3 di december for di 1:00pm te cu 9:00pm. Apertura lo  den man di Burgemeester di Den Haag.

“Nos ta kere cu e magnitud aki mester di mas exposicion, tanto di nos mes hendenan cu ta biba na Hulanda, pero tambe e Hulandesnan cu semper ta interesa den nos cultura di cerca y come nos cumindanan crioyo”, Goriaka Maal a bisa.




Registra awo pa e di Seis Edicion di Diabetes Run & Walk
Otro siman diadomingo, 12 di november, e di 6 edicion di Diabetes Run & Walk lo tuma lugar na Botica Eagle unda participantenan lo ta coriendo hunto pa recauda fondonan pa Jump18. E Run & Walk, presenta door di Botica di Servicio, Royal Aruba Aloe, y Subway, ta casi sold out, dus segura bo lugar awo via www.diabetesrunaruba.com!

Jump18 ta un organisacion di hobennan profesional di salubridad na Aruba y un pediatra cu ta desaroya un iniciativa practico pa capacita e muchanan y nan mayornan pa mehora nan salud y bienestar. Jump18 su obhetivo ta pa yuda tanto muchanan como na mayornan pa biba un bida mas saludabel, (re)educando y desafiando nan creencianan limitante. 

Dr. Jamiu Busari, hunto cu su team di profesionalnan, ta uni hunto pa asina brinda un programa di 6 luna pa muchanan asina ricibi workshops y siña con pa come saludabel, ta den movecion constante y otro tayernan pa asina trece miho calidad di bida na tanto e muchanan como henter famia. 

Cu e evento aki, e organisacion por recauda fondo pa iniciativanan cu ta promove e prevencion di diabetes y tambe siña personanan cu diabetes con pa maneha y tambe preveni e malesa aki di miho forma. No solamente esaki, pero tambe pa curasha y conscientisa e pueblo di Aruba tocante diabetes tipo 1 y tipo 2 en cuanto con esaki ta wordo maneha y preveni.

Diabetes ta sigui ta un problema serio riba e isla di Aruba, di cual e porcentahe di personanan cu diabetes ta casi dobel e porcentahe di e populacion mundial cu tin diabetes. E mita di pashent cu diabetes no ta ni na altura cu nan tin e malesa y no ta ricibi e atencion medico cu nan mester. Durante varios añanan, Botica di Servicio, hunto cu otro instancianan, a uni man den trece conscientisacion di diabetes riba e isla di Aruba. 

E aña aki, Diabetes Run & Walk 2023 ta na expectativa di ricibi 1.500 personanan pa participa den e di seis edicion y asina contribui na e causa di diabetes riba e isla di Aruba y contribui na e prevencion di diabetes entre nos muchanan. 

Pa registra, bishita nos website https://diabetesrunaruba.com/ of scan e QR code. 

Check out e Facebook page na “Diabetes Run & Walk” https://www.facebook.com/diabetesrunaruba pa mas informacion y updates

Subscribe na nos newsletter pa ta up-to-date cu tur e informacion tocante e careda y otro contenido http://eepurl.com/dJTVfs 




Fundacion Jantje Beton ta ricibi 1,5 miyon di Postcode Loterij pa seis speeltuin nobo pa Caribe Hulandes
Durante un bunita encuentro den Neptali Henriquez Park unda algun mucha di scol  Reina Beatrix y St Paulus school den presencia di Prinses Beatrix, patrona di Jantje Beton, a anuncia cu e fundacion lo ricibi un aporte di 1,5 miyon for di Postcode Loterij pa realisa 6 speeltuin pa islanan Caribense den Reino.

Den e ultimo añanan, Jantje Beton a constata cu tin poco atencion den e paisnan Caribense Hulandes, riba espacio pa recrea, no tin bon luga di hunga cu ta duna oportunidadnan optimal pa muchanan recrea. E espacionan di hunga cu tin, hopi di nan ta descuida, nan ta hopi bes bandona y insigur pa e muchanan hunga.

Den colaboracion cu Ministerio di Salud, Bienestar y Deporte (VWS), Jantje Beton a construi un parke di hunga nobo na Boneiro. Tambe ta trahando riba dos otro speeltuin mas na Boneiro, mesun cos ta construyendo un speeltuin na Saba y na Sint Eustatius.

Na principio di e aña’ki CEDE ARUBA a financia un proyecto pa realisa un speelscan pa Aruba. Esaki a wordo haci pa representantenan di Jantje Beton. E resultado di esaki tambe a aporta na Fundacion Jantje Beton pa por presenta un peticion exitoso na Postcode loterij, solicitando pa un aporte adicional di 1,5 miyon euro pa construi seis otro luga di hunga, cual dos luga di hunga nobo lo wordo construi na Aruba.

Durante e trabounan haci a keda encanta cu Neptali Henriquez  Park cu ta un bon ehempel pa  e islanan Caribense, di con por duna muchanan un oportunidad y espacio pa hunga y recrea. Boluntarionan y diferente instancianan (service clubs) local cu ta dedica nan mes na pone  atencion riba mantecion unda ta necesario,  tambe cu posibilidad den renobacion y expansion.

E speeltuin ta cumpli cu e exigencianan di siguridad pa laga muchanan hunga safe. Neptali Henriquez Park ta un ehempel pa otro speeltuinnan  y esaki ta duna Jantje Beton e inspiracion pa nan construi mas speeltuin na Aruba y drenta den un combenio hunto cu CEDE ARUBA pa realisa e proyecto aki.

Durante e bishita di Prinses Beatrix na Neptali Henriquez, director di fundacion Jantje Beton, Dave Ensberg-Kleijkers a anuncia e bon noticia. Participando cu  fundacion Jantje Beton a ricibi un aporte di 1,5 miyon euro for di Postcode Loterij pa realisa seis speeltuin extra riba e islanan.

Dave Ensberg-Kleijkers,  director di Jantje Beton:  “Nos ta sumamente agradecido pa e contribucion bunita aki cu nos ta ricibi danki na e participantenan di Postcode Loterij. Ta un placer di por a anuncia e bon noticia aki na Aruba, den presencia di nos patrona Prinses Beatrix. Nos ta para pa e idea cu ‘Tur mucha mester por hunga tur dia den aire liber den e parti Caribense di nos Reino. Nos ta haci esaki posibel den colaboracion cu organisacionnan social local, gobiernonan y comercio, nos ta haciendo tur cos pa realisa esaki awe mes!”

Managing Director di Postcode Loterij Jonne Arnoldussen: “Recreacion den aire liber ta importante pa e desaroyo y  bienestar di nos muchanan. Un luga unda cu ta atractivo y safe pa e muchanan por hunga. Sinembargo, tanto na Hulanda como den e parti Caribense di nos Reino, no ta tur ora cu muchanan tin un luga di hunga manera esaki den of cerca di nan bario.”

Afortunadamente Fundacion Jantje Beton tanto na Hulanda como den Reino Hulandes Caribense ta activo p’asina yuda den analisa y contribui pa yuda construi diferente speeltuin pa nos muchanan. Nos ta hopi contento cu e contribucion di nos participantenan. Danki na nan nos por haci e proyectonan aki posibel.”




Wind Creek Aruba ta celebra bintiun graduado cu nan “GED certification program”
Wind Creek Aruba, e empresario preferi na Aruba, a lansa un programa pa nan empleadonan “GED Certification Program” na luna di april ultimo. Dirigi pa duna nan empleadonan e oportunidad pa crece y desaroya nan mes, Wind Creek Aruba a cuminsa cu e iniciativa aki, pa desaroya talento individual. Nan a scoge pa haci esey na un forma nobo, pues na pia di trabou, bou di orario di trabou, manteniendo salario y cubriendo tur gasto di e programa pa cada empleado. 

Como cu Wind Creek Aruba ta un compania enfoca riba proposito, y cu tin como prinicipio principal pa tur hende sinti un sentido di pertenencia y importancia, nan ta reconoce e balor di inverti den nan miembronan di ekipo, pa asina nan por sigui crece personalmente y profesionalmente. Haciendo esey posibel lo contribui positivamente na nos comunidad y pais. 

Pa por a realisa esaki nan a cuminsa un colaboracion cu “International School of Aruba”, y awe  por bisa cu hopi orguyo cu Wind Creek Aruba tin 21 graduado pa e aña 2023. 

Lastimamente no tur hende ta logra obtene un diploma pa varios motibo. Nan ta cuminsa traha contribui cu nos pais y ta sirbi nos turistanan fiel. P’esey Wind Creek Aruba ta compromete su mes como un compania responsabel y ta inverti activamente den e desaroyo di su miembronan di ekipo. 

‘Nos ta percura pa tin diferente oportunidad pa nos miembronan di ekipo por progresa, manera entrenamento den dunamento di servicio, cursonan di Ingles y Spaño y mas. Nos ta afortuna pa ta parti di e organisacion aki, asina Paul Gielen, General Manager di Renaissance Wind Creek Aruba Resort a expresa. Nos ta kere profundamente den e programa aki y awor hunto nos ta celebra 21 graduado’ 

Como e prome compania na Aruba nan a start e programa aki cu 31 miembro di ekipo cu a pasa e examen di admision. Tur e miembronan aki ta biba e balor clave di compania cual ta 

’Do it Right, Be the Best, Have Fun’.

Dialuna anochi, tur graduado hunto cu nan invitado por a celebra e momento inolvidabel aki y a ricibi nan diploma for di Dennis Willeford, e excabesante di ISA y Paul Gielen Gerente General di Renaissance Wind Creek Aruba Resort. Sra. Tisa LaSorte, Presidente y CEO di AHATA tambe tabata presente y cada graduado a wordo compaña cu nan manager y gerente ehecutivo. 

E anochi di gran logro y celebracion tabata yen di alegria y compliment pa e graduadonan cu a logra nan diploma y haciendo nan estudio banda di nan trabou regular. 

Algo cu ta remarcabel ta e graduado di mas grandi tin 56 aña y esun mas hoben, 21 aña. Tambe un mama y yiu homber a logra ricibi nan GED diploma na e mesun momento. Tabata bunita pa mira con e grupo a conecta un cu otro, trahando den diferente departamento, manera Wind Creek Crystal y Wind Creek Seaport Casino, Engeneering, Starbucks, Aquarius Restaurant, Accounting, Renaissance Island, Renaissance Convention Center y Front Office. 

Wind Creek Aruba a laga sa cu ya e ekipo di Recurso Humano ta planeando pa e siguiente programa GED pa e aña 2024. Nan ta trahando cu gran anticipacion hunto cu International School of Aruba, pa asina sigui ofrece nan miembronan di ekipo un educacion di nivel halto.




Awo por bishita Kapel di Alto Vista despues di bahada di solo
Kapel di Alto Vista na Aruba recientemente a haci actualisacion cu instalacion di Panelnan Solar, haciendo Aruba su famoso Kapel briya cu un sentido caluroso y espectacular durante parti anochi.

E famoso Kapel di Alto Vista tabata reconstrui den aña 1952, pero su localidad tin un historia hopi mas largo. Esaki antes tabata e prome misa di Aruba. E Kapel ta carga un historia y cultura hopi valioso pa nos isla y ta situa na punta di un sero cu un bista pa costa di Noord.

E kapel ta un prueba historico di Aruba su rikesa Catolico. Awe, no solamente e ta un sitio balora y stima pa nos localnan, pero tambe un destinacion importante pa varios turista, rondona pa e bunitesa di nos cadushinan y un bista panoramico impresionante di nos costa, ofreciendo un ambiente di paz pa tur bishitante.

Michael Geerman, Projectleider di Sint Anna Paraochie y Alto Vista Chapel, recientemente a colabora cu un compania local pa realisa e actualisacion di e panelnan solar. E instalacion nobo aki ta un logro hopi grandi pa e Kapel, mirando e localidad di e establecimento, un instalacion electrico lo tabata hopi complex y lo a costa hopi tempo, e instalacionnan di panel solar di bateria, a prueba di ta e solucion perfecto pa ilumina e Kapel di Alto di Vista durante e oranan di anochi, asina brindando e posibilidad pa haci bishita despues di bahada di solo. Den palabra di Michael Geerman: “Den nomber di Pastoor y Parochie nos ta hopi contento y nos ta hopi orguyoso cu e proyecto aki.”

E luga sagrado aki regularmente ta ilumina pa un sin fin di bela, contribuyendo na un ambiente encantador. Danki na e iluminacion nobo awo, e bishitantenan por disfruta facilmente di e Kapel durante e oranan di anochi. Kapel di Alto Vista ta ricibi tur hende calurosamente, sea religioso of no, pa experencia e atmosfera di paz y atende e sirbishi semanal.

E actualisacion nan di e panelnan solar na Kapel di Alto Vista ta marca un stap hopi grandi den historia di e kapel y mehora e experencia di cada bishitante. E kapel su luznan lo atrae awor mas bishitante y lo sigui simbolisa Aruba su rikesa.

Pa mas informacion y orario nan di bishita por tuma contacto libremente cu Sint Anna Paraochie na (+297) 587-1409.




Polis miho prepara pa maneha vehiculo policial durante emergencia
E no ta un secreto cu Polis tacorevehiculo policial bou luz blauw y sirena payegana un sitio di incidente maslihecutaposibelpaasina por brinda e prome auxilio. Pero payegana e sitio di incidente safe e agentenan mester di un training con pamaneha e vehiculo policial aki, ta den cuadro pasigui eleva e agentenanmiho tras di stuur a bincu e curso di Rijopleiding.

Polis di diferente departamento special pero tambe di polis uniform a participa na  e curso aki cu a dura tres siman. E curso a wordo duna pa instructornan Hulandes: Sr.Geo Prins, Sr.Arno van Blitterswijk y Sr. Eric de Haan.

E agentenan a pasa den varios training practico pero tambe teoretico. A haci uzo di diferente localidad y scenario p’asina e agentenan por maniobra diferente obstaculo den un forma safe y uzando diferente vehiculo policial.

E 30 agentenan policial a haya e oportunidad pa participa na e curso y a termina esaki exitosamente. Na final e agentenan a haya miho conocemento pa maneha un vehiculo policial y a ricibi un certificado.

Pa altocomisario drs. Ramon Arnhem tabata tres siman di puro siñamento y eleva e calidad di e polis den su trabou diario. No ta solamente e siguridad di e comunidad ta importante pero tambe di e agentenan cu ta tras di stuur y cu mester maneha den forma tactico pa por yega na e sitio sin causa incidente na otro persona. Esaki ta un momento sigur cu cada polis awor tin un conocemento mas den man pa nan sigui amplia nan experticio den e cadena hudicial.




Jantje Beton y Cede Aruba a topa cu Prinses Beatrix den Neptali Henriquez Park
Despues di su actividadnan na Corsou, Prinses Beatrix a yega Aruba diahuebs y di biaha su dia a cuminsa, entre otro na Neptali Henriquez Park caminda cu el a topa cu entre otro director di Jantje Beton y tambe Cede Aruba. Ta conoci cu Su Altesa Real tin un luga special pa mucha den su curason y ta patrono di diferente organisacion. Durante di su bishita na Neptali Henriquez Park, Postcode Lotterij a haci un donacion substancial na e proyecto entre e dos organisacionnan aki pa bin cu diferente parke pa mucha hunga den dje.

JANTJE BETON

Esey ta loke e ta pa Jantje Beton tambe. Prinses Beatrix desde 1971 ta un ‘beschermvrouw’ of patrona di Jantje Beton , pasobra e ta haya cu ta hopi importante pa por atende cu tur mucha den reino tur dia por hunga pafo. Segun Dave Ensberg-Kleijkers, director di Nationaal Jeugdfonds Jantje Beton, jammer cu no por mira esaki riba e islanan di reino.

Na Aruba por mira esaki na Pariba di brug, na Santa Cruz caminda cu tin poco luga caminda e muchanan por hunga pafo. Un bunita espacio pa wega manera Neptali Henriquez Park no tin hopi caminda y esey ta algo cu kier cambia.

Hunto cu Cede Aruba, Jantje Beton lo bay realisa esaki y danki na Postcode Lotterij a haya fondo pa haci esaki. Den e proximo añanan lo bay cumpli cu esaki, p’asina e muchanan por crece na un manera sano pasobra nan merece esey. Nan merece tur lo miho di loke tin di ofrece den reino, Ensberg-Kleijkers a indica.

CEDE ARUBA

Cede Aruba tambe tabat’ey presente durante e recepcion pa Prinses Beatrix. Segun director di e institucion, Daniel Tecklenborg, e ta hopi contento cu e colaboracion cu Jantje Beton y cu a haya atencion di Prinses Beatrix.

E colaboracion a cuminsa na 2022, unda cu a bishita Stichting Jantje Beton na Hulanda y a conta cu nan a bira activo den Caribe Hulandes, esta Boneiro, Saba, Sint Eustatius. Tecklenborg a comenta cu a puntra si por colabora cu nan. A haci un investigacion na februari.

A bay diferente scol, reuni cu diferente stakeholder y mira cuanto speeltuin tin. Tin na Aruba pero tin hopi a bay atras, y mirando cu e poblacion a crece, tin mas mucha tambe. No ta tur caminda tin bon luga.




DOW a actua y a drecha problema di tubo di riool na waf chikito
Algun dia pasa nos redaccion a trece un problema serio cu awa sushi banda di waf chikito. Rond di e restaurantnan y kiosconan cu ta bende souvenir cu turista, tabata insportabel traha.

Un awa sushi cu resto di sushi y holo hopi malo tabata core cu cliente y propio doño di e negoshinan. E problema tabata serio y DOW a pone un team den accion. Den weekend tambe nan a traha y finalmente diahuebs mainta a keda cla.

A tapa e buraco cu nan a coba pa drecha e sistema di riolering cu tabata tin problema. Esunnan eybanda ta manda palabra di gradicimento na e departamento concerni den DOW, un danki grandi pa tuma accion y drecha e problema.




Cuater aña pa hinca droga den saco di hariña
Hues no a mira motibo pa desvia di e exigencia di fiscal contra e homber Kendrick Wernet, acusa di a viola ley di droga. A acus’e di a trata di exporta 175 kilo di cocaina, scondi den saco cu hariña blanco.E homber di 38 aña’ki den pasado tabata envolvi den otro caso, pero e pruebanan no tabata suficiente. Pero e biaha’ki otro guy a canta.E sentencia a bay hopi rapido. Manera cu el a drenta, den tres minuut ya caba e tabata bayendo direccion di e celnan patras na Corte, en espera di su transporte bek pa KIA.Hues a bisa cu e defensa di abogado ta wordo rechasa. Pa cuminsa Hues a splic’e cu Corte ta haya e ponencia treci dilanti cu e acusado no tabata sa cu e saconan tin droga den nan no ta un version cu nan por kere.Pa esaki a conden’e na 4 aña.

Lesa un relato amplio den TREMPAN.




Despues di 24 aña Fundacion Telefon pa Hubentud Aruba a cambia logo
Dia 9 di november ultimo e logo nobo di Fundacion Telefon pa Hubentud Aruba a revela durante un bishita di Prinses Beatrix na e organisacion.

Despues di 24 aña Fundacion Telefon pa Hubentud Aruba/ 131 a cambia di logo. Agradecido na e representacion cu e logo anterior a haci pa nos organisacion durante 24 aña, nos a tuma despedida di dje. Mirando tur e servicionan nobo cu nos organisacion ta dunando y cu den futuro cercano lo bin acerca y asina aki prepara nos organisacion pa e siguiente 25 aña. Nan a duna e mucha- y hobennan di Aruba e oportunidad durante un competencia di pintura pa yuda nos yega na nan logo nobo. Un diseñador profesional a ahusta e pintura ganado overall den un formato profesional. 

E logo ta ilustra un mucha, hoben, adolescente. E logo ta ilustra hende muhe y hende homber. E logo ta e mucha, e hoben, e adolescente cu ta busca/ ricibi asistencia for di nos organisacion. E color blauw ta ilustra e derechonan di mucha cu nos organisacion ta funda ariba dje y ta para p’e. E outline blauw cu ta forma e mucha/ hoben/ adolescente ta ilustra cu e asistencia di 131 ta rond di e mucha/ hoben/ adolescente, y ta protege e mucha/ hoben/ adolescente contra di tur locual ta stroba su desaroyo y ta strob’e di disfruta di su derechonan. Aki e link di e video di e logo nobo: https://www.youtube.com/watch?v=g0coeC7qcvA

Bo por mira cu e mucha/ hoben/ adolescente ainda ta na telefon, locual ta hiba bo un tiki bek na con nos a cuminsa. E mesun telefon aki, cu ta mas moderno, ta uza door di e mucha/ hoben/ adolescente pa yama, ta uza door di e mucha/ hoben/ adolescente pa chat cu nos, manda nos e-mail y bishita nan website y nos social. Tambe e mucha/ hoben/ adolescente ta ricibi informacion di 131 durante charla, tayer of proyecto na scol.

Manera e ultimo 24 aña, den e siguiente 25 aña e servicionan lo ta gratis y anonimo. Fundacion Telefon pa Hubentud Aruba/ 131 kier a gradici su diferente partnernan cu ta tuma nan impacto social na serio y ta inverti den e mucha- y hobennan.Pa mas informacion tocante e logo nobo di Fundacion Telefon pa Hubentud Aruba por tuma contacto cu Fundacion Telefon pa Hubentud Aruba via nos website: 131.aw, facebook: https://www.facebook.com/telefon.hubentud/, e-mail: [email protected] of telefon 5886138/ 5884011.




Sindicato di Bombero (SINBA) a presenta nan relato financiero na su miembresia
Diabierna atardi a tuma luga un reunion p’e miembronan di Sindicato di Bombero (SINBA). E reunion a tuma luga na Sabana Berde na Post Oscar. SINBA a organisa e reunion p’asina presenta nan relato financiero cerca e miembronan. 

Entregamento di un relato financiero ta parti di e statuto y tin cu cumpli cu ne. Jonathan Ramada ta presidente di SINBA, y durante un entrevista cu representante di Headlines Group kende t’e cas editorial di 24ora.com y TREMPAN el a conta cu durante e reunion a atende riba e puntonan di e reunion aterior y mira kico por haci diferente. 

A atende riba e plan pa futuro p’e sindicato y ki deseo e miembronan tin. Directiva di sindicato a tuma e oportunidad pa vocifera nan plan como directiva pa aña 2024.

Como feedback, e miembronan a vocifera cu nan kier reuni pero na un otro orario, ta un punto cu directiva lo tuma nota di dje pa e proximo reunion. No tabatin mucho feedback di parti di e miembronan, pues tabata mas un presentacion di parti directiva n’e miembronan. Pero, un punto cu sigur a resalta durante e reunion tabata preocupacion cu e miembronan tin riba ‘overtime.’ 

Nan no ta di acuerdo cu e maneho aki. A atende diferente caso individual y a papia riba e punto cu tin schimmel (beskim) na Post Oscar. Di otro tin cu bisa si cu ya Ministerio di Husticia a indica cu a aloca fondo pa renoba Post Oscar.

For di SINBA mes ta pendiente mas informacion for di leiding riba entre otro opleiding pa futuro. Locual tabata por a subraya ta cu a entrega nan relato finaciero como directiva nobo. 

Manera indica, e ta para den statuto; bo tin cu cumpli cu ne. Ramanda a indica cu pa hopi aña esaki no a tuma luga. Pues e directivanan anterior di SINBA no a cumpli cu statuto pa cual a keda sin entrega un relato financiero. Entregamento di un relato financiero ta trece confiansa cerca e miembronan. 

E miembronan ta mira cu e directiva ta transparente den nan trabou. “Nos lo traha segun statuto”, asina Jonathan Ramada, presidente di SINBA a termina bisando. 




Hyatt Regency ta en busca di personal
Hyatt Regency Aruba Resort Spa & Casino ta habri porta pa esunnan cu ta interesa pa forma parti di e ekipo di Hyatt. 

Nan tin un serie di vacatura cu ya habri pa tur esunnan cu ta motiva pa forma parti di e team dinamico. Tin posicionnan habri den F&B, den area di Guest Services, den Recreation, Front Office, Housekeeping, Security, Preparation (cushina) y tambe den Casino.

Pero banda di esey, tin tambe posicion pa part-timers den F&B y den Recreation.

Ta facil pa aplica. Uza e barcode aki riba e flyer pa haya mas informacion. Of por yama 523-4556 pa informacion adicional.




Awe abo por gana 1 miyon 700 mil cu Lotto 5
ORANJESTAD, Aruba – 1 di november, 2023: Diasabra ultimo Lotto 5 no a conoce ningun ganado cu ta pone e jackpot sigui crece y pa awe diaranson e suma bira 1 miyon 700 mil florin! Lotto 5 ta costa solamente 4 florin pa ticket y bo por combina bo 5 numbernan for di 01 te cu 35, si bo no sa cua numbernan pa kies, bo ta puntra bo rebendedor pa un loco y asina bo ta den wega pa bira e siguiente miyonario y gana e jackpot di 1 miyon 700 mil florin cu Lotto 5.

Corda busca bo Lotto 5 trempan, pa asina bo no keda afo di e sorteo miyonario di awe nochi cu Lotto. Tambe Lotto ta ofrecebo e opcion pa por cumpra bo weganan di Lotto Online, kiermen si bo no tin chens pa sali cumpra bo weganan preferi di Lotto, bo por cumpre for di bo smart phone, tablet of bo computer!

Si ainda bo no tin un cuenta di Lotto Online, bishita www.lottoaruba.com, traha bo cuenta di hungado y asina cu bo wordo aproba, bo por cuminsa hunga Lotto online tambe!

Sorteo di Lotto 5 ta hunga awe diaranson pa 7.45PM y por cumpra bo ticket na bo rebendedor faborito te cu 7.30PM.

Lotto, E Loteria di Aruba tin diferente wega, Catochi, Big 4, 1-OFF, Zodiac, Wega di Number di Korsou di Lotto, Lucky 3, Multi-X, Lotto di Dia, Lotto 5, Mini Mega y cu su Mega Plus, y e diferente weganan di Raspa y Gana y Instacash. Tambe lo por hunga Lotto Online door di bishita: bit.ly/3oIz5K9 pa por registra. Cumprando Lotto bo ta contribui na deporte riba nos isla. 

E meta ta pa organisa loteria, cambia bida di su hungadonan y na mes momento inverti den deporte local pa medio di donacionnan na e comision di subsidio.




Ivo Valdes: Paga pensionado gelijkbedrag cu a kita di nan na 2020 y 2021
Pago di gelijkbedrag na pensionadonan ta un dolor di cabes di e grupo aki pa hopi aña caba. Organisacion Pensionadonan Publico di Aruba (OPPA) un biaha ta haci apelacion na gobierno pa haci e pago aki pa caba na e grupo vulnerabel aki, pasobra nan mes di e placa awo cu tur cos a bira caro.

Ivo Valdes, e presidente di OPPA, a conta cu ta hopi carta a manda pa Gobierno. For di 2018 a bin ta pidi atencion pa e tema aki. Na 2018 parlamentarionan a entrega un mocion cu ta bisa cu e forma cu e gobierno a atende cu e tema aki, nenga gelijkbedrag y bashipremie na esnan cu a baha cu pensioen prome cu 2015, no ta corecto.

Den e mocion a dicidi pa pidi gobierno pa revoca e decision menciona y urgi gobierno pone e fondo disponibel pa nan haya e bashipremie y gelijkbedrag desde prome di januari, 2016. Nunca gobierno a cumpli cu e mocion di 2018, Valdez a conta.

Tambe el a conta cu e por a lesa diferente caminda riba Facebook unda ta menciona cu su persona a firma un protocol pa bay di acuerdo cu e bashipremie y gelijkbedrag no ta wordo paga desde prome di januari, 2015. “Na Aruba nos ta un pais democratico y hendenan ignorante tambe tin derecho pa biba aki riba. Si bo sa y tin e protocol cu mi a firma, presente publicamente. Ta imposibel cu ami cu no ta forma parti mas di sindicato desde 2011, door cu mi a bira pensionado na 2013, y e drenta directiva di OPPA na 2014. Con ami por a forma parti di e reunionnan unda cu a bini e cambionan, cu mester ta den acuerdo bilateral. Ami no tin arte ni parte den e asunto di pensionadonan cu no ta ricibi bashipremie ni gelijkbedrag. Mi no sa di unda e hendenan ta saca e cos ey.”

Valdes tabata hopi disgusta cu e expresionnan haci contra dje.

El a recorda cu na 2020 gobierno a corta di forma ilegal den e gelijkbedrag. A reacciona cu carta di cual e ultimo tabata fecha 7 di november, 2023. Anteriormente a haya informacion cu e situacion di gobierno no ta duna pa paga bek. E reaccion aki e no ta compronde pasobra recientemente a papia cu tin un surplus. Ademas, si ta bay di acuerdo pa paga extra interes, di con no ta paga e debe cu tin cu pensionadonan.

E ta wordo acerca hopi biaha door di pensionadonan cu pregunta si ta haya e pago bek of con. P’esey e ta haci apelacion na gobierno pa paga e 3 mil florin di 2020 / 2021 na pensionadonan. “Costo di bida ta halto, e situacion di pensionado no ta manera antes. Nan tambe ta pasa den necesidad. Un hende den necesidad ta busca ayudo. Mi no por yuda nan pero si mi por ta nan bos den reclamo pa haya pago bek.”




Pasa All to Car pa bo Bao nobo nobo
Ta fin di siman y na All to Car bo ta haya auto di carga, auto di pasahero, auto sedan, auto SUV. Tur tipo di auto. Bo van di carga, bo van di pasahero, bo pickup marca Bao, un marca militar ta na All to Car y nobo nobo.

Un cargamento a yega y esun cu bin prome ta bay cu su van Bao di pasahero of di carga of tambe un pickup. Ken cu yega All to Car ta haci co’i caweta y ta core bay mira den e autonan, den e pickup, den e van, ki tipo di auto e ta. Ta un marca, si bay Google, ta haya sa e berdad di Bao mundialmente.

Kenneth Wever, Director di All to Car, ta conta nos cu tin mas di 25 di e modelonan cu a caba di yega loke ta cargo van, van di pasahero, pickup marca Bao di dobel cabina.

Fuera di esey el a conta cu por lo menos 50 auto a caba di yega Aruba y ta bezig ta sacando nan for di container, preparando nan pa pone nan disponibel p’e clientela pasa wak. Den e caso aki e Baonan ta pafo di e tienda y otro siman lo tin otro modelo manera Hozon, Changan, etc.

Pa aña 2024 lo habri bon y esun cu kier por habri su aña cu su auto nobo. E autonan Bao tambe ta bayendo cu nan garantia manera All to Car ta conoci p’e y na prijs espectacular. Tin van automatic, manual, di gasolin y tambe electrico. E cliente por scoge. Tur ta mesun tamaño. E diferencia ta si kier e auto electrico of gasolin. Di carga y pasahero tin 100% electrico y gasolin.

Si bo ta buscando un auto na un bon prijs, of un van di carga marca Bao, cual ta un marca militar, pasa na All to Car y tira un bista.

Gilbert Webb, Sales Manager, a conta nos cu nan tin un deal aworaki riba tur e autonan di marca Bao, un marca conoci mundialmente. E ta un marca unda cu por mira cu na fuel ta spaar basta riba esaki.

Den prijs van di gasolin marca Bao ta Afls. 56.850,- p’esun di 7 asiento. Ta un prijs na ganga, segun Webb. Na All to Car tin varios den stock. Esun cu bin prome, tin e descuento aki y na final e cliente ta keda hopi contento.

E vannan di carga Bao, hopi hende gust’e pasobra e ta hopi bon ora cu kier haci e trabaonan aki aya of e companianan cu kier haci entrega. Ta un auto cu ta uza rond mundo cu ta cumpra e marca aki.

Facebook live link: https://www.facebook.com/24ora/videos/1024839655493200/

Prijs di e cargo van ta Afls. 46.840,- den e parti gasolin. E van di carga electrico, tambe bo por spaar hopi riba dje, cu ta na un balor di Afls. 59.850,-, ta haya cu ne un descuento d 10.900 florin. E ora e prijs ta sali Afls. 48.950,-. Fuera di esey ta cumpra un fastcharger cu e cargovan, ya cu mester carg’e den un tempo record, p’asina por sigui transita riba caretera, cual lo beneficia e cliente hopi.

E pickupnan Bao tambe ta 4 cilinder y ta gasolin, cu ta bende masha lihe mes. Cu descuento solamente e pickup aki ta sali Afls. 49.450,-.

Pasa na All to Car y wak pa bo mes. Bo ta djis presenta, wak kico bo ta desea y na final, ta traha quotation, yuda cu proceso di banco y lo bo sali como un cliente feliz for di All to Car.

All to Car ta traha cu tur banco. Por hasta yuda e cliente cu e proceso. Si bo ta desea di tuma bo tempo, All to Car ta cana e proceso pa bo. Djis pasa cerca un di e representantenan di benta of cerca Gilbert mes, cu lo yuda bo.

Si abo ta desea di haya uno y kier pasa e Pasco y aña nobo cu bo Bao nobo nobo, pasa na All to Car y lo bo haya un tremendo servicio y bay cas cu un auto nobo nobo pa 2024. All to Car ta situa net dilanti di Aruba Ports Authority riba L.G. Smith Boulevard 114.




Andres Gomez: Ta laga husticia cana su caminda
Andres Gomez ta ex-pareha di e turista Mericano Anita Machado, kende a entrega un denuncia contra dje. Gomez a dal e turista y esey tabata suficiente motibo pa nan relacion termina.

Gomez ta arepenti pa loke el a haci. E sa cu esey no tabata e miho manera cu e mester a actua. E ta sorry pa su accion. El a hasta pidi sorry na su mama, su dos rumannan muhe, na Machado. El a expresa cu esey no ta e forma cu e tabata kier con cos a caba.

Segun Gomez, e no ta un hende asina. El a pidi sorry na tur hende muhe di Aruba y cu ningun persona merece algo asina.

Como cu Machado a entrega un keho contra su persona, el a expresa di laga husticia cana su caminda. “Mi no tin nada di bisa erover. Corda si cu tur storia tin dos medaya, esey so mi por bisa”, segun Gomez. El a enfatisa di lamenta kico a pasa.




E pilar di turismo a cumpli 96 aña
Famia y amistad di Michael Kuiperi a bini hunto pa celebra su 96 aña. E celebracion tabata haci den un forma unico, unda cu a conta cu presencia di Minister di Turismo, prome minister, representante di A.T.A. como A.H.A.T.A. Michael Kuiperi ta e pilar di turismo.

Michael Leo van Romondt, nieto di Michael Kuiperi, a indica cu a duna un homenahe na su welo, kende a cumpli 96 aña. Desde den aña 50 Michael Kuiperi ta traha den sector turistico y a contribui hopi cu turismo di Aruba.

Nan a reuni dilanti e strip di hotel na Palm Beach, dilanti Hilton Resort, cu tabata e prome hotel cu Kuiperi a yuda door di pensa pa bin cu e prome high rise. Kuiperi su contribucion ta di hopi decada, a pusha p’e prome vuelonan directo di Merca pa Aruba. Van Romondt a expresa cu su welo ta e ultimo diputado prome cu Status Aparte di Aruba. Kuiperi tabata director y presidente di AHATA. Incluso pa hopi aña el a dirigi Toeristische Bureau.

Van Romondt a bisa cu su welo semper por papia di turismo cu pasion y por bisa pakico a mira turismo como porta pa Aruba su prosperidad. Esey tabata puramente basa riba e hendenan na Aruba, e cordialidad di hende, e manera cu hende ta trata hende na Aruba.

Pa mas lesa TREMPAN.COM.




Dos menor na Polis: Nos tata a siña nos con pa frega y penetra otro
E tabata un caso cu a yega na atencion di autoridadnan e aña’ki.  Y tabata pa puro casualidad cu tanta di e dos muchanan, cu awendia tin 7 y 8 aña, a descubri algo straño riba tablet di e muchanan. Asina e caso a cuminsa lora te cu ayera Erick Alexander Gamez tabata dilanti hues.

E echo aki lo a sosode riba un periodo di dos aña cu e homber aki lo a abusa sexualmente di dos yiu homber di dje, for di 2021 te cu inicio di e aña’ki.

A acusa e homber na prome luga di a viola e dos muchanan ora cu nan tabatin 5 y 6 aña.  A menciona cu a penetra nan di patras pero tambe a frega su curpa intimo na esun di nan.

Polis a scucha e menornan, di cual un di nan ta mucha special, y a constata cu ambos a duna declaracion similar na otro.

Riba tablet di e muchanan a haya sitenan pornografico, cu fiscal a bisa e ta duda cu un mucha di 5 y 6 aña sa con pa yega eynan. Y e mesun sitenan aki ta habri riba telefon di e acusado tambe, kende ta nenga rotundamente di a mishi cu e menornan. “Mi ta stima mi yiunan y nunca lo haci algo asina cu nan.” Pero di otro banda tin palabra di e muchanan, e video straño di e dos menornan cu a haya riba e tablet y tambe e sitenan habri.

Tur esaki a pone cu fiscal a pidi un castigo di 72 luna, esta seis aña y mey. Dia prome di december lo tin decision den e caso aki.

Pa relato amplio lesa TREMPAN.




Ling & Sons a lanza su campaña di fin di aña
Ling & Sons Food Market ta lanza su campaña di fin di aña na unda ta invita un y tur pa participa pa gana premio den luna di november y december. Ling & Sons lo tin mas cu tres mil premio y na final tin e premio grandi. 

Segun Marlene Maduro, group marketing director, Gana e Golden Box, balora na 10,000 florin na premio manera TV, laptop, iPhone, Nintendo Switch, Play Station, Smartwatch, tablet y hopi otro premio mas! 

Pa participa ta facil!  

Ricibi un Scratch & Card ticket cu bo compra di 75 florin of cumprando e marcanan participante: Colgate, Irish Spring, Dark horse, Apothic, La marca prosecco, Absolut vodka, Josh, Mezzacorona, Amstel Bright, Miller Lite, Alamos, J.Lohr, Mudhouse, 689, Henri willig, Old rotterdam, Old parr, Buchanan’s, Ponche Caribe.

Mas bo Shop, Mas chens bo tin di gana premio cu Ling & Sons Food Market. 

Ademas di e premionan via Scratch & Win cards, por scan e QR-code riba e Scratch & Win card y hunga online pa gana premio. 

Bo no a gana premio via e Scratch & Win of online? – Yena bo informacion riba e ticket y deposita esaki den e tombola na Ling & Sons. 

Ling & Sons lo saca 10 finalista via e raffle dia 5 di januari 2024 cu lo ta invita p’e Golden Box Shopping Spree na unda lo haya sa ken ta bira e ganado di The Golden Box na Ling & Sons Food Market. 

Pa mas informacion bishita www.lingandsons.com, of shop.lingandsons.com. 




CBS: Gasto di transporte a conoce un aumento di 3.9 porciento den luna di september
E Indice di Prijs pa Consumo (CPI) pa luna di september 2023 (108.00), loke ta representa un subida di 1.0% compara cu e indice di augustus 2023 (106.94).E cambio di e CPI pa e ultimo diesdos (12) lunanan (september 2022 te cu september 2023) ta 1.7%, un caida di 5.3 punto di porcentahe (ppt) compara cu e periodo corespondiente di aña pasa (7.0%). E promedio anual (ultimo 24 luna) di e tasa di inflacion pa e periodonan di september 2021 te cu september 2022 y september 2022 te cu september 2023 ta 4.5%, un caida di 0.2 ppt compara cu e 4.7% registra den e periodonan di september 2020 te cu september 2021 y september 2021 te cu september 2022.



Durante e luna aki, ocho (8) di e diesdos (12) sectornan a registra subida di prijs. E subidanan cu tawata tin e mayor efecto riba e CPI a wordo registra pa e sectornan di “Vivienda” (2.4%) y “Transporte” (3.9%), causando un efecto di respectivamente, 0.62 y 0.52 ppt. E subidanan den e restante sectornan a contribui cu un efecto di 0.17 ppt riba e CPI di september 2023. E subidanan aki a wordo contraresta parcialmente door di principalmente un caida den e indice di e sector di “Recreacion y cultura” (-2.6%) cu a contribui cu un efecto di -0.23 ppt riba e CPI di september 2023.

E caida den sectornan restante a contribui cu un efecto di -0.09 ppt riba e CPI di september 2023. E subida den e sector di “Vivienda” a wordo causa principalmente door di un subida di 11.7% den e categoria “Mantencion y reparacion di vivienda”, causando un efecto di 0.61 ppt.

E subida den e sector di “Transporte” a wordo causa door di subida den e categorianan “Gasto relaciona cu uso di vehiculo di transporte personal” (4.5%) y “Compra di vehiculo” (3.6%), causando un efecto di respectivamente, 0.39 y 0.15 ppt.Caida den e sector di “Recreacion y cultura” a wordo causa principalmente door di un caida den e categoria “Vacacion” (-8.6%), causando un efecto di -0.21 ppt.

Canasta di consumoE canasta di consumo di e CPI ta consisti di 408 bienes y servicionan. Compara cu augustus 2023, 53.2% di e bienes y servicionan aki a conoce un aumento di prijs causando un efecto di 1.70 ppt, mientras cu 31.1% ta mustra un caida di prijs, cu a contribui cu un efecto di -0.70 ppt  y pa e restante 15.7% no tawata tin cambio den prijs.

Prijsnan di bienes a subi cu 1.1% y a causa un efecto di 0.64 ppt.Prijsnan di servicionan a conoce un subida di 0.8% y a causa un efecto di 0.35 ppt riba CPI di september 2023.

Core inflationE CPIC (core inflation) – CPI excluyendo e efecto di energia y cuminda– a registra na September 2023 un subida di 2.7%. E indice di energia– cu ta consisti di e productonan: electricidad, awa, gasolin y diesel– a registra un subida di 9.3%.E indice di cuminda a registra un subida di 9.2%.Kico ta CPIC?CPIC (core inflation) of e inflacion basico ta un porcion di e inflacion unda cierto articulonan cu tin movimientonan di prijsnan volatil ta wordo exclui, manera productonan alimenticio y energetico. Na momento cu e inflacion basico wordo calcula, e componentenan mas volatil ta wordo elimina di e inflacion total.E indice di e inflacion basico ta sirbi pa evalua e tendencia riba medio y largo plazo di e nivel general di prijsnan. Pa ahusta maneho monetario, hopi economista ta enfoca riba e tasa di e inflacion basico, como cu esaki ta permiti un evaluacion mas profundo di e procesonan di inflacion reciente den e economia.

E CPIC ta wordo calcula door di compara e indice promedio di e periodo di e 12 lunanan mas reciente cu e promedio di e periodo di 12 lunanan anterior (Promedio anual).Elaboracion di un CPI tin tres meta principal.1. Como un metodo di calculo pa compensa empleadonan pa motibo di perdida di poder di compra, ahustando nan salarionan, cu e proporcion di e cambio porcentual di CPI, locual ta conoci como indexering.2. Como un mecanismo pa ahusta componentenan di e producto domestico bruto (GDP) di termino nominal pa termino real den Cuentanan Nacional. (Por ehempel door di elimina e efectonan di cambionan di prijs di e balor di consumo)3. Como un medio pa gobiernonan y/of banconan central fiha obhetivonan inflacionario.BestaansminimumE bestaansminimum pa un hogar consistiendo di dos (2) adulto y dos (2) mucha (edad 0-15 aña) na september 2023 ta Afl. 5,428, un subida di Afl. 64 compara cu augustus 2023 (Afl. 5.364). E bestaansminimum pa un hogar di un (1) adulto ta Afl. 2,585, un subida di Afl. 31 compara cu augustus 2023 (Afl. 2,554).Kico ta un “Bestaansminimum” y con e ta wordo ahusta?CBS ta defini un bestaansminimum como e nivel minimo di entrada cu ta wordo percibi necesario pa un persona of famia por funciona den sociedad di un manera adecuado y socialmente aceptabel. Ora nos usa e definicion “Bestaansminimum”, en realidad ta wordo referi na un “Sociaal Bestaansminimum” y no na e definicion literal di un “Bestaansminimum” cu ta referi na “e suma di placa necesario pa cumpra e bienes y servicionan cu ta wordo considera necesario pa biba un bida liber di privacionnan basico” (Nacionnan Uni).Un indice a wordo crea pa e “Bestaansminimum” door di calcula e costo di tur recursonan esencial cu un adulto promedio ta consumi durante un luna. Cada luna e indice aki ta wordo ahusta, a base di e prijsnan di alimento, paña, vivienda, transporte y otro articulonan den e canasta.

E bestaansminimum actual ta wordo basa riba e rapport “Bestaansminimum 2010” publica door di CBS na December  2010, y cual ta wordo actualisa mensualmente segun e CPI.E unidad di referencia usa door di CBS (manera indica den e rapport aki) ta di un hogar cu ta consisti di dos adulto y dos mucha (di 0 pa 14 aña). 




Simon Waslander: “SVb ta failliet failliet”
Den un pais moderno un systema solido di pensioen ta un di e derechonan mas cardinal den un sociedad. Pa proteha tambe esunnan di menos recurso y e grupo aki tambe di un futuro humano.

Na e momentonan aki na Aruba caba ta tende storianan dramatico di pensionadonan cu mester sigui traha paso nan simplemente no por biba riba e pensioen di SVb.Esaki riba su mes caba ta algo profundamente lamentabel. Pa hasi esaki pio y riba nivel di un tragedia di Opera, por conclui cu Pensioen Fonds sociaal di SVb ta failliet.Un disaster gigantescoE autor ta basa esaki riba conversacionnan anonimo cu ex-ehecutivonan di Centrale Bank van Aruba y simplemente usando e raportahenan di SVb mes.Imagina bo:Bo ta un trahador honesto, sin otro moda di pensioen priva.Bo a soda tur dia y traha duro.Bo a paga bo premie honestamente.Sperando na fin di yega bo edad di pensioen cu finalmente por wak algo bek di esaki.Awo imagina cu bo lo haya un carta bisando. “Sorry e placa no tey”. Cual caba ta un problema profundo cu no tin jaarverslag mas recien.Ta invita pueblo di Aruba y vooral expertonan economico pa studia e documentonan aki y pa puntra preguntanan hopi critico over e echo cu den nan mesun jaarverslag SVb su mes ta admiti cu sin medidanan extremo mane stipula den e landspakket e fondo lo ta bashi bashi pa 2032. Esaki tambe no ta tuma den cuenta cu por bin periodonan dificil economico riba nivel globaal, cual e author a skirbi hopi over di esaki den pasado. Tambe e situacion di salubridad simplemente malo di Aruba su populacion, cual mester tuma na cuenta.

Unda e Check & Balances a keda?

Den un pais democratico ta suppose di tin varios “Checks & Balances”Na prome nivel e advisornan di un ministro.Despues e colega ministronan den un coalicion por atende cu e Minister concerni.Si esaki tampoco no pasa tin parlamento y vooral opocision cu tin como tarea pa pone pueblo na altura di e tragedio aki.En fin si tur esaki faya lo tin otro institutonan cu mester atende cu cosnan aki.Te cu e autor aki sa y na miho di su mesun conocemento ta papia relativamente hopi tiki over e topico aki, bezig ta wak e demension severo di e problema aki.Kibra cultura di miedo

Los di e articulo singular aki, e autor ta sinti cu mester kibra e cultura di miedo na Aruba. Porta tin hende cu kier alerta pueblo of instancianan concerni over varios cos pero simplemente no ta hasi esey paso lo wordo defama, lo wordo boycotia y eventualmenten castiga. Simplemente pa un opinion honesto cu ademas ta basa riba data concreto.E autor ta spera cu e no lo mester sufri cualkier forma di castigo pa atende pueblo na esaki.Tambe por wel di ta cu mi conclusionan no ta cuadra y ta invita un dialogo riba un nivel halto y adecua sin ataca persona individual pa papia over e tampoco aki. Ta spera enberdad pa pueblo di Aruba en general cu mi opinion ta fout.




Edward Silberie: Arubiano compartiendo su talento artistico rond mundo
Hopi biaha na momento cu un cancion bira popular, esun cu ta haya e fama ta e cantante. Sinembargo e creador of esun cu a percura pa e popularidad aki mes ta tras di “pantaya”. Si menciona e nomber Edward Silberie poco hende lo reconoce. Probablemente esunnan cu ta sigui e medio artistico hopi di cerca lo reacciona “ah”, pero pa e ciudadano comun y coriente no ta un nomber conoci. Pero den mundo artistico nos tin un Rubiano grandi.

Silberie hopi biaha ta tras di camara y productor visual di cancionnan manera Savaneta, Miss Dior, Sak bay Piki, De Que Me Vale y hopi mas.

Mark-Benson Denz di 24ora.com su Miami Desk,  a subi yate na Miami pa entrevista Silberie riba e ultimo desaroyonan den mundo di musica y entretenimento.

Edward Silberie ta productor, editor, videografo y mucho mas. Su presencia regular na Miami a hala atencion di 24ora.com y a dicidi di combersa cu ne riba kico tin andando. E ta traha hopi di cerca cu Jeon y mayoria di e proyectonan cu e artista Rubiano a laga cerca otro artistanan na Merca, e ta encarga pa finalisa, o sea pone e toke final. Pero tambe proyectonan di Aruba, e ta probecha pa edit nan na Miami.

Ultimo aki el a graba cu Icons y Jeon na Paris, na Den Haag a graba un cantica cu pronto lo ta riba mercado y awo na Los Angeles ta grabando videoclip di un cancion cu el a produci cu Oscarcito y Andy Paradise.

Por a compronde cu ultimo tempo Silberie a laga su pasion pa musica un banda pa enfoca riba video. “Musica ta mi bida. For di chikito y mi infancia mi a traha musica.” Durante su trabou cu Jeon dado momento a surgi e idea pa cumpra un  camara y pone riba film loke e ta hinca den musica. Esaki e no a mira como un mal idea, mirando cu el a studia Audio Engineering y tabata comparti camber cu studiantenan cu tabatin camara. Pues e tabatin basta conocemento caba di e area ey.

Na Aruba no tabatin un persona den e area aki y nan a dicidi di cumpra un camara y cuminsa enfoca den e ramo aki tambe. “Pero semper musica a keda den banda toch. Hopi cerca. Awo den su mayoria mi no ta produci musica. Pero mi ta pone artista y productor traha cu otro. Y percura pa e mix di stemnan etc.”

Pa talentonan local por subi e trapi internacionalmente, ta importante networking, mester bay afo y trata di habri frontera. No keda warda pa aprobacion di publico of los un cancion. Kere den bo producto y lenguahe,” ta loke cu e ta recomenda.

Na Miami el a ripara cu e artistanan ta gusta e cultura di Aruba y p’esey e artista / talento local mester kere mas firme den su producto.  E artistanan ta experencia e musica di Aruba como algo otro, algo cu nunca nan a scucha y e zonidonan ta diferente. P’esey Danza  Dub cu Jeon a crea a logra drenta cerca artistanan internacional. Awo mes tin na caminda cu Jowell ( Puerto rico) un produccion andando, cu ora nan a scucha e zonido, di biaha a subi riba dje. Pues nan tabata kier e zonido ey.

Tambe a papia cu Silberie riba e cambionan cu tin cerca e fanaticonan. Antes ta saca un produccion, un cantica, y despues di algun luna ta bolbe saca otro. Pero awendia e demanda ta diferente. Nan kier mira cancion nobo mas rapido. Y no spera cuater luna pa otro producto. Y esaki ta mescos pa videoclip. Awo cu presencia di TikTok e fanaticonan no ta bay spera te ora cu keda cla cu un produccion di 10 mil dollar. Pa nan no ta importante esey. Nan kier mira e video di e cantica hopi lihe. P’esey el a cuminsa graba cu su mesun celular. Ademas wowo di e hendenan ta custumbra caba cu e sistema aki riba rednan social. Pues e aceptacion ta bon.

Y como musico, e sa e diferencia entre produci musica y produci video. E sa con pa hiba e feeling di cada musica den un video. Esaki pa e hendenan sa p.e. con pa baila cada tipo di musica. Mester transmiti e sentimento di un cantica bailabel den un video. Pa e hendenan no bay baila e cantica mucho slow y cada un tin su concepto pa cual tipo di hende e ta dirigi na dje.

Miami mes tin hopi talento. No lubida, el a splica,  cu tin switch di generacion, ya Daddy Yankee a retira pa haci otro cos. Ozuna tambe  ta preparando pa retira. E industria ta draai pero ta en espera di algo nobo.

Na e momentonan aki e ta trahando cu Jeon riba un proyecto pa mucha. E ta un 2D di cartoon na Spaño. E ta un album di dies cantica. Ta traha cu Jeon pa haci’e na Papiamento tambe, cu e intencion pa introduci esaki na e scolnan di Aruba.

E conseho di Silberie na talentonan local ta pa nan semper kere den nan mes. “Kere den bo mesun locuranan. Traha duro, sacrifica, disciplina bo mes. E por nifica dedicacion hopi ora den un proyecto.”




Imelda Kleuterschool a prepara p’e Siman di Festival di Buki
Esaki ta Siman di Festival di Buki y na Imelda Kleuterschool e dia tabata uno special. E maestronan tin algun dia caba ta preparando p’e siman aki. Durante e siman aki diferente autor lo bishita Imelda Kleuterschool pa conta riba su buki.

Lisi Werleman-Paris, cabesante di Imelda Kleuterschool, a splica cu nan ta siñando e muchanan kico ta un buki, kico ta un autor y ilustrado. Tambe e importancia di buki con importante e ta pa lesa. Nan a ricibi bishita di Tanchi Esmee, kende ta e prome autor cu a pasa n’e scol. Henter e siman nan lo ricibi bishita di Emerita Emerencia, di Tio Ali y Ruthy Vrieswijk.

Pa henter e siman, bishita di e autornan ta reparti. Diamars mainta Tanchi Esmee a bishita cuater klas, pero durante e siman e otro klasnan ta yega na turno, unda dos klas ta haya cada autor.

Werleman-Paris a expresa cu e importancia di lesamento no ta solamente p’e muchanan. Pa adulto lesamento ta un arte cu sin esey e ta hiba bo leu. E ta hiba bo den conocemento, lesa ta e basico pa sigui desaroya. E cabesante ta haya cu ta importante cu desde chikito e adultonan, como e educadornan, e mayornan, inculca e gana di lesa cerca e muchanan. E muchanan hopi trempan ta cera conoci cu letter, nan ta ripara cu letter ta forma un palabra y despues ta bira un storia.

Na kleuter e ta un storia, pero tiki tiki e ta amplia conocemento. “Manera nan ta bisa ‘Mas bo lesa, mas bo sa. Mas bo sa, sabi bo ta’. Mi ta kere e tin un importancia cu bo no por splica. E ta importante pa nos tur”, el a expresa.

Pa mas lesa TREMPAN.COM.




Hospital ta conta cu mas hospitalisacion pero menos operacion
Horacio Oduber Hospital un bes mas ta saca su estadisticanan pa loke ta luna di october 2023 cual ta brinda transperancia na comunidad di Aruba. E cifranan aki tapa duna un indicacion di loke ta sosode na nos Hospital pa loke ta cuido, e parti di diagnostico y tambe donacion di sanger.

Durante luna di october 2023 a hospitalisa 833 pashent cual ta mas cu na luna di september cu tabata786 pashent. Di e 833 pashentnan hospitalisa un total di 471 a drenta cu emergencia. Cada pashent cu a hospeda den Hospital a keda un promedio di 4,3 dia y durante luna di october e ocupacion di cama tabata na91%.

A tuma luga 552 operacion cual ta 70 operacion menos cu na luna di september. A nace un total di 80 baby (39 mucha muhe y 41mucha homber) na october. Y tambe na october nos heroenan a pasa Bloedbank y a haci un total di 265 donacion di sanger cu ta 51 donacion mas cu na september.

Departamento di Emergencia a mira na october un total di 2.629 pashent, cual un total di 42% NO tabata pashent cu caso di emergencia.

Specialistanan den servicio di HOH a haci un total di 6.010 consulta cu pashent na e diferente policlinicanan na october.

Departamento di Radiologia a haci un total di 4.627  test manera CT scan, MRI y mas. Un total di 11.389 persona a bay departamento di LABHOH pa haci nan test cual ta 241 persona mas cu na luna di september. Y un total di 822 pashent a sali for di Hospital.

Danki na tur cu ta brinda cuido safe y cordial na Hospital 24/7 demonstrando diariamente cu HOH semper t’ey pa comunidad y tambe turista!




Oficina Central di Estadistica: A cuminsa encuesta pa haya sa entrada y gasto di cada cas
Diamars mainta, durante un conferencia di prensa, Oficina Central di Estadistica (CBS) a anuncia comienso di nan encuesta Income & Expenditure Survey2023-2024. 

Es decir, Oficina Central di Estadistica kier sa entrada y gasto di cada ciudadano di nos pais. Desiree Helder, Director Interino di Oficina Central di Estadistica a indica cu ya pa diaranson lo tin binti encuestado riba veld pa haci e trabou aki. 

Helder a sigui bisa cu e encuesta aki ta wordo haci cada cinco pa seis aña pa sa di e entrada- y gastonan di cada hogar. E ta un encuesta hopi importante pa asina CBS pro haya e informacion pa p.e. nan por tuma prijsnan di cierto producto (cambio di prijs) pa haci esaki na e manera debido. 

Ta importante pa ora e prijs wordo tuma, ta e prijs di e productonan cu e ciudadano di cada hogar ta cumpra riba nos isla. Esaki t’e motibo tambe pa cual ta puntra cada hogar di kico ta e productonan cu nan ta cumpra na producto den un supermercado, for di paña te cu producto pa un vehiculo di motor. 

E informacion aki ta pas’e p’e departamento di CPI e informacion suficiente pa nan por wak kico na Aruba ta loke e hogarnan ta cumpra pa nan por haci e prijswaarneming lo miho posibel. Esey ta un di e metanan di e encuesta.

Pa mas lesa TREMPAN.




Sorteo ta awe nochi: Gana 1 miyon 900 mil florin cu Lotto 5
Diaranson ultimo Lotto 5 no a conoce ningun ganado cu ta pone e jackpot sigui crece y pa awe diasabra e suma bira 1 miyon 900 mil florin! Lotto 5 ta costa solamente 4 florin pa ticket y bo por combina bo 5 numbernan for di 01 te cu 35, si bo no sa cua numbernan pa kies, bo ta puntra bo rebendedor pa un loco y asina bo ta den wega pa bira e siguiente miyonario y gana e jackpot di 1 miyon 900 mil florin cu Lotto 5.

Corda busca bo Lotto 5 trempan, pa asina bo no keda afo di e sorteo miyonario di awe nochi cu Lotto. Tambe Lotto ta ofrece bo e opcion pa por cumpra bo weganan di Lotto Online, kiermen si bo no tin chens pa sali cumpra bo weganan preferi di Lotto, bo por cumpr’e for di bo smart phone, tablet of bo computer.

Si ainda bo no tin un cuenta di Lotto Online, bishita www.lottoaruba.com , traha bo cuenta di hungado y asina cu bo wordo aproba, bo por cuminsa hunga Lotto online tambe! Sorteo di Lotto 5 ta hunga awe diasabra pa 7.45PM y por cumpra bo ticket na bo rebendedor faborito tecu 7.30PM.

Lotto, E Loteria di Aruba tin diferente wega, Catochi, Big 4, 1-OFF, Zodiac, Wega di Number di Korsou di Lotto, Lucky 3, Multi-X, Lotto di Dia, Lotto 5, Mini Mega y cu su Mega Plus y e diferente weganan di Raspa y Gana y Instacash. Tambe lo por hunga Lotto Online door di bishita: www.lottoaruba.com pa por registra. Cumprando Lotto bo ta contribui na deporte riba nos isla. E meta ta pa organisa loteria,cambia bida di su hungadonan y na mes momento inverti den deporte local pa medio di donacionnan na e comision di subsidio.




A invita Prinses Beatrix na Rooi Taki pa mira restauracion di mangrove
Prinses Beatrix ta di bishita riba nos isla, despues di seis aña. Su ultimo parada pa diahuebs tabata un bishita na Parke Nacional Arikok.

Tyson Lopez, CEO Fundacion Parke Nacional Arikok a indica cu nan ta sumamente honra di por a ricibi bishita di S.A.R. Prinses Beatrix, na Rooi Taki, cu ta un area protegi. Esaki ta haci cu e ta cay bou maneho di Parke Nacional Aruba.

A mustra S.A.R. Prinses Beatrix parti di e proyecto andando relaciona cu e reservacion di coral y di e mangrovenan. E area specifico ta mangrove, pero a duna S.A.R. Prinses Beatrix un demostracion di kico precisamente a wordo haci den e Parke Marino, relaciona cu e coralnan.

Pa mas lesa TREMPAN.




Grupo SVT Dames di Formacion Social a finalisa prome fase di programa
Diabierna mainta e grupo di SVT Dames di Formacion Social a finalisa nan prome fase di e programa Social Vormingstraject na Mariniers Kazerne. Un dia sigur grandi y hopi emocionante pa e damanan cu a participa y nan mayornan cu a bin ricibi nan na entrada di Mariniers Kazerne mainta trempan, algun cu lagrima na wowo.E grupo aki a cuminsa na luna di augustus di e aña aki anto a caba di finalisa e prome fase di e trajecto. Pa casi 16 siman largo nan tabata bezig cu henter e trayecto den mondi. E prome fase aki tabata den un forma un tipo di examen unda e participantenan tin cu experiencia of demostra kico tur nan a siña durante e prome simannan. Nan a demostra cu nan por. Nan a pusha duro como grupo y individual, anto pa algun el a bay mas facil cu pa otro.

“El a bay hopi bon. E ta duro, pero no imposibel,” segun un di e hoben cursista Genesis Zapiain Veloz ta conta. E ta splica cu bo ta siña traha den grupo, bo ta conoce diferente hende y siña trata cu diferente caracter, tur dia ta bini cu un reto nobo pa bo surpasa y logra.

E grupo a cuminsa cu 12 participante, pero 11 a logra sigui. Lastimamente tabata tin uno cu no a sigui. “Nos a purba papia cu ne na diferente ocasion. Nos no ta give up asina lihe riba e hobennan, pero jammer genoeg el a dicidi otro dus e grupo a bira un menos. Pero aki tin 11 hoben cu mi ta hopi orguyoso cu nan a finalisa e trayecto,” segun Ras.

Lesa mas den TREMPAN.




Buraco den caminda a trece gasto innecesario pa chauffeur
No ta un noticia desconoci cu hopi di e careteranan di Aruba ta den estado deplorabel.

Hopi t’e habitantenan cu ta grita pa auxilio tur dia, pasobra cu e careteranan cu nan mester haci uzo di dje diariamente, ta den masha mal estado.

Ultimo dianan hopi ta e yamadanan cu nos redaccion di 24ora.com/TREMPAN ta ricibi pa e problematica awe. No ta pasa un dia cu nos reporteronan no ta atende cu un caso asina.

Esey tabata tambe e caso diaranson merdia, ora cu den Hendrikstraat, net banda di edificio di Corte di Husticia, un chauffeur a dal den e buraco grandi cu tin den caminda. Consecuencia di esaki tabata cu el a kap e taira di su auto.

Tin di remarca cu e buraco en particular aki tabata cera caba no mucho dia pasa y casi sigur, pa motibo di awasero y e paso constante di trafico den e caya aki, a haci cu esaki a habri bek

Pregunta ta keda awo: Ken ta bay core cu e gastonan? DOW? Gobierno?? Esaki ta djis un di e tantisimo casonan.

Ta spera cu e instancianan concerni por bin cu solucion a largo plaso y no algo temporal, cu despues di un poco yobida, ta laba tur e asfalt bay cu ne.




E pilar di turismo a cumpli 96 aña
Famia y amistad di Michael Kuiperi a bini hunto pa celebra su 96 aña. E celebracion tabata haci den un forma unico, unda cu a conta cu presencia di Minister di Turismo, prome minister, representante di A.T.A. como A.H.A.T.A. Michael Kuiperi ta e pilar di turismo.

Michael Leo van Romondt, nieto di Michael Kuiperi, a indica cu a duna un homenahe na su welo, kende a cumpli 96 aña. Desde den aña 50 Michael Kuiperi ta traha den sector turistico y a contribui hopi cu turismo di Aruba.

Nan a reuni dilanti e strip di hotel na Palm Beach, dilanti Hilton Resort, cu tabata e prome hotel cu Kuiperi a yuda door di pensa pa bin cu e prome high rise. Kuiperi su contribucion ta di hopi decada, a pusha p’e prome vuelonan directo di Merca pa Aruba. Van Romondt a expresa cu su welo ta e ultimo diputado prome cu Status Aparte di Aruba. Kuiperi tabata director y presidente di AHATA. Incluso pa hopi aña el a dirigi Toeristische Bureau.

Van Romondt a bisa cu su welo semper por papia di turismo cu pasion y por bisa pakico a mira turismo como porta pa Aruba su prosperidad. Esey tabata puramente basa riba e hendenan na Aruba, e cordialidad di hende, e manera cu hende ta trata hende na Aruba.

Pa mas lesa TREMPAN.COM.




Edgard Borges condena pa abuso sexual di colega
Dialuna mainta corte a trata algo caso penal cu tabatin pendiente. Y un di nan ta esun contra Edgard Borges perez (3), kende a acus’e di violacion sexual, abuso sexual y actonan di inmoralidad contra un colega femenino di dje.

E colega femenino a bebe hopi e anochi cu e grupo a sali y na final ta e acusado mes cu un otro colega a yud’e bay na auto. Despues, segun denuncia di e victima, e homber a abusa di dje, sin cu e tabata sa. Tin declaracion di dos persona cu a bin haya e homber riba dje pero tambe tin test di DNA.

E homber ta bisa cu e no ta corda nada y cu nan a tira droga den su bebida.

Hues a conden’e na tres aña y mey di castigo, e mesun cantidad di castigo pidi door di fiscal.

Pa relato amplio, lesa TREMPAN.




Oportunidad pa trabou na Departamento di Aduana
Departamento di Aduana ta buscando personan dynamico y entusiasma pa e siguiente vacaturanan:

Interesadonan por aplica awe mes na [email protected] door di manda un carta di motivacion hunto cu un CV dirigi na e personanan menciona den cada vacatura. Ultimo dia pa aplica ta dialuna 20 november 2023.

Pa mas informacion, bishita nos website www.douane.aw/vacature/  




Mas balor pa bo placa
Digicel ta introduci su plannan nobo di Data + Yamada ilimita Digi pa Digi y cu mas minuut extra pa cualkier otro number local. Keda den contact cu famia y amigonan cu e red preferi di Aruba.

Ta invita tur cliente pa ‘bundle’ nan data y yamada pa un miho experiencia di Data + Yamada.

Pa mas informacion tocante e plannan nobo, bishita nos website www.Digicelaruba.com y disfruta di e diferente plan di data y yamada nobo cu mas beneficio p’e cliente. 




Delegacion di Rubiano hoben na Brussels pa bishita Comision Europeo
Den cuadro di e iniciativa ‘Overseas Countries and Territories Youth Network’ (OCT-YN) di e Comision Europeo, tres representante hoben di Aruba a bishita Brussel pa explora e funcionamento di e institucionnan Europeo. Esaki ta forma parti di e mandanto di e hobennan di un aña unda nan lo atende algun webinar pa profundisa nan conocemento y competencia tocante e Union Europeo (EU). 

Ademas, lo facilita varios sesion di dialogo hunto cu e lidernan politico principal di EU y brinda e oportunidad pa cera conoci cu e hobennan di OCTs cu idea similar.

E islanan den Reino Hulandes tin e status di Overseas Countries and Territories (OCT), conoci como ‘pais y teritorio ultramar’ na Papiamento. E status aki ta conta pa Aruba, Corsou, Sint Maarten y e islanan BES (Boneiro, Sint Eustatius, Saba). 

P’esaki e Comision Europeo a selecta un cantidad di representante pa cada OCT. Un total di 25 hoben ta forma parti di e OCT Youth Network, biniendo di OCTs asocia cu tres diferente estado miembro di e EU. Aruba su representantenan pa 2023-2024 ta: Delaiah Tromp, Aïsha Romero y Mauriëlle Tromp.

Durante e siman di 9-13 di october, e delegacion a bishita y asisti diferente reunion. E grupo a haya e oportunidad di reuni cu Comisario Europeo Jutta Urpilainen, kende ta encarga di e Directorate-General for International Partnerships (DG INTPA). Adicionalmente a cera conoci cu e DG INTPA Youth Unit y Ann Philipps kende ta Presidente di e Comision Ehecutivo di e Overseas Countries and Territories Association (OCTA). 

E delegacion a atende un sesion informativo n’e Comision Europeo, unda a ricibi informacion tocante e rol di e Comision Europeo den e Union Europeo. E grupo a atende sesion interactivo unda a informa di e posibilidad cu e hobennan na Aruba por solicita pa dentro e cuadro di educacion y formacion. 

Esakinan ta entre otro: DiscoverEU, Erasmus, European Solidarity Corps y e Blue Book Traineeship. Adicionalmente a haya informacion tocante e fondonan cu Aruba ta bin na remarca pa den e cuadro di e iniciativanan di Union Europeo, por ehempel e programa ‘BESTLIFE2030’. 

E bishita pa Brussel tabata uno fructifero. Durante e proximo aña, Aruba su representantenan lo sigui comparti informacion/oportunidad cu Union Europeo ta brinda p’e paisnan y e teritorionan ultramar.  

Pa mas informacion tocante e Overseas Countries and Territories Youth Network (OCT-YN), bishita e website di e Comision Europeo na Overseas Countries and Territories Youth Network (europa.eu) y e pagina di Instagram di OCT-YN Aruba na @aruba.octyn.

Cera conoci cu tur 25 miembro di e OCT Youth Network: Members of the Overseas Countries and Territories Youth Network (europa.eu).




Suave ya ta disponibel como opcion di pago cu Expedia ofreciendo e biahero un mayor comodidad
Suave, proveedor lider di solucion di pago digital, tin e placer di anuncia cu su plataforma innovado ya ta disponibel pa su uzo cu Expedia, un di e agencianan principal di biahe online di mundo.

E funcion nobo aki ta amplia e opcionnan di pago p’e biahero, haciendo e reservacion mas comodo y accesibel y e pago di e vakantie di su soño dentro di e aplicacion di Suave.

E biaheronan por disfruta di un serie di beneficio, incluyendo e pago di su vakantie, vuelo, auto y pakete den pago mensual comodo. E integracion aki ta representa un paso importante pa ofrece e clientenan un mayor flexibilidad y capacidad di eleccion pa loke ta e metodonan di pago p’e reservacion di biahe.

E biaheronan ya por disfruta di e comodidad di paga cu Suave cu Expedia, loke ta garantisa un experiencia di reservacion mas fluido y eficiente.

Pa mas informacion riba Suave, bishita nan website www.paywithsuave.com.








Fundacion Orguyo: Hopi hende a mustra sosten n’e comunidad di LGBTQI+
Diasabra ultimo, 4 di november 2023, Fundacion Orguyo a organisa un caminata di Diversidad. Orguyo a invita e miembronan di e comunidad LGBTQI+ hunto cu famia, amigo, colega y pueblo en general pa participa den e caminata di Diversidad. Un caminata cortico, menos di 1 km, pero cu un impacto positivo grandi.

Orguyo ta hopi contento di por a wak asina hopi amigo y famia cu a participa. Desde 2019 Fundacion Orguyo a sa di traha pa crea un comunidad inclusivo y diverso. Como parti di esey su directiva dia 10 di november proximo lo ta na Den Haag, Hulanda. Diabierna awo personalmente lo ta representa e fundacion na e caso den casacion na Hoge Raad.

Manera ya ta conoci, Orguyo a hiba Pais Aruba Corte na 2019, exigiendo pa corte habri matrimonio pa e parehanan di mesun sexo. Na 2020, memey di pandemia, Orguyo a gana e caso. Corte a stipula cu Pais Aruba ta discrimina door di no ofrece e parehanan di mesun sexo un alternativa igual manera corte Europeo ta stipula.

Orguyo a apela e caso aki y na december 2022 a gana su caso, na unda cu Corta a duna Orguyo rason completo. Corte a cumpli cu e demanda di Orguyo, declarando cu matrimonio ta habri pa parehanan di mesun sexo. Esaki lo ta aplicabel dentro di tres luna despues di e veredicto, si Pais Aruba no dicidi di apela esaki. Esaki a resulta den e caso di casacion, na unda Fundacion Orguyo lo ta defendiendo su argumento- y ponencianan na Hoge Raad diabierna binidero.

Fundacion Orguyo ta gradici pueblo completo cu a sa di responde na e invitacion pa cu e Diversity Walk y nos ta spera cu tur hende na Aruba cu a, ta y lo confronta cu intolerancia, discriminacion of odio, sa cu nan no ta nan so. Semper lo tin compasion, aceptacion y amor pa e ser humano den nos Pais.

Nos tabata t’ey, nos t’ey y nos semper lo t’ey!




Pa fortalece e aliansa: AAA cu sesion informativo cu aerolinea asocia
E unidad di Desaroyo di Negoshi di Aviacion di e Aruba Airport Authority N.V. (AAA) diabierna 17 di november a organisa un sesion informativo dedica na fomenta e colaboracion y e comunicacion cu nos aerolineanan asocia. Como un sub-unidad integral dentro di e division di Revenue Development & Communications, e unidad di Aviation Business Development team ta desempeña un papel fundamental den e configuracion di e panorama empresarial den e Aeropuerto di Aruba.

E sesion, na cual e Station Managernan como tambe e representante di e aerolineanan cu ta duna servicio den aeropuerto di Aruba, a conta cu presentacion di e miembronan clave di e ekipo di Aviation Business Development team. Jo-Anne Meaux-Arends, Aviation Business Development Executive, Mary Joan Wardlaw, Customer Relationship Officer y Joanne Trimon, Research & Development Officer,  a ofrece puntonan di bista interesante riba varios tema di interes.

E agenda tabata inclui un vision general di e estadisticanan di trafico y e pasaheronan di e aeropuerto di Aruba, c’un perspectiva di futuro te cu 2024. E proximo temporada di winter, Aruba Airport lo ta hopi druk, ya cu varios aerolinea, manera American Airlines, JetBlue, Delta Air Lines, WestJet, Southwest, Air Canada, Copa y Air Century, lo aumenta nan capacidad semanal pa e isla. Ademas, Aruba Airport lo inaugura dos ruta nobo na december: Un servicio di Lima (Peru) pa Aruba y otro di Punta Cana (Santo Domingo) pa Aruba cu Air Century.

Ademas, nos a comparti nos strategia di medio y comunicacion cu e aerolineanan asocia. E departamento ta comprometi na crea un compromiso mucho mas grandi cu e comunidad local, sigurando cu nan ta bon informa tocante e oferta- y destinonan unico cu cada aerolinea ta trece pa Aruba Airport. Como parti di e compromiso aki, e ekipo a lansa varios campaña promocional durante  aña, incluyendo e campaña actual “Bula Halto cu Spirit Airlines” den colaboracion cu “Na Drempel di Fin di Anja.” E campaña aki, cu ta termina dia 24 di november, ta ofrece e participantenan e posibilidad di gana dos pasashi cu Spirit. Tur diabierna nan ta publica preguntanan relaciona cu Spirit riba nan pagina di Facebook y e participantenan mester duna e contesta corecto den e seccion di comentario pa por participa den e campaña.

Adicionalmente, Julian Chung,  Projects & Development Executive, Toy Balentin, Sr. Project Director Gateway 2030 y Paul Hidma, MEP Team Manager di Gateway 2030 Phase 1A for di e Departamento di Desaroyo y Tecnologia, a ofrece un actualisacion detaya di e avancenan di e proyecto ambicioso Gateway2030 di Aruba Airport.

E sesion di mainta a alcansa su punto culminante c’un reconocimento special otorga na Karen King, Director General di JetBlue tanto na Aruba como na Corsou. A reconoce e contribucionnan destaca di King, particularmente pa su papel decisivo den e lansamento exitoso di e servicio di JetBlue desde John F. Kennedy (JFK) di New York pa Schiphol Airport di Amsterdam (AMS).

Pa finalisa, e Aviation Business Development team kier a expresa su sincero gradicimento na tur e asistentenan pa su participacion activo y su contribucion n’e dialogo. Aruba Airport ta mantene su compromiso di fomenta aliansanan solido y impulsa e exito mutuo den e industria dinamico di aviacion.

Tocante AUA Airport

Aeropuerto di Aruba ta un di e aeropuertonan mas ocupa den region Caribe cu mas di 22 diferente aerolinea operando pa Aruba contribuyendo na mas cu 2.5 miyon pasahero pa aña y cu buelonan pa 30 diferente destinacion rond di mundo y 45 destinacion non-stop rond mundo.

Aeropuerto di Aruba ta sirbi 71% di mercado di Merca y Canada, 17% di Latino America, 7% di Europa y 5% di Caribe Hulandes te cu september 2023. Aeropuerto di Aruba ta reconoce cu esaki ta danki na e economia stabiel, clima politico, hospitalidad, populacion diversifica y siguridad general di nos isla. Aeropuerto di Aruba su aspiracion ta pa bira un di e aeropuertonan di mas sostenibel, safe y a prueba di futuro den Latino America, Caribe, brindando un luga di trabou sigur, cu facilidadnan moderno y un servicio excelente na e clientenan cu ta refleha nos hospitalidad, contribuyendo na un futuro prospero pa Aruba. Conoce mas di loke ta pasando na Aeropuerto di Aruba door di bishita www.airportaruba.com y connecta cu AUA airport riba Twitter.com/Aruba_Airport, Facebook.com/ArubaAirport, Instagram.com/arubaairport/ y Linkedin.com/ArubaAirport.




Luc Alofs: No por para e proceso mas
Aruba a sali for di e comision pa consientis riba sclavitud

E echo cu Minister mr. Xiomara Maduro a anuncia cu for di Ministerio di Cultura di Aruba ta stop tur relacion pa hunto den Reino Hulandes conscientisa e pueblonan mas riba e pasado di sclavitud y cu for di Ministerio di Finansa no ta aloca ningun fondo mas pa esaki, a cay manera un bom cerca tur esunnan cu tin lunanan caba trahando riba e proyecto. Pasobra sin cooperacion di tur, henter e proyecto ta cay den otro y ta hacie masha dificil. 

Pio cu e decision pa Aruba sali for di e proyecto aki no tin nada di haber cu e historia di sclavitud, sino mas bien un relacion politico daña entre Hulanda y Aruba, netamente oa motibo di fiamento di placa y pagamento bek cu un interes. Aruba no kier acepta supervision financiero na nivel di Reino Hulandes y tabata dispuesto pa paga un interes mas halto cu tur otro isla cu si a bay di acuerdo cu supervision financiero. De facto, ningun di e islanan ey a perde nan “autonomia”, esta ni Corsou y tampoco St. Maarten. 

Mester menciona si cu e sentimiento ta comun den Caribe Hulandes, segun Minister Xiomara Maduro. El a admiti cu Corsou y St. Maarten tin e areglo di RAft desde aña 2010 caba, como tal no ta mucho den e discusion aki awo. Pero nan tambe ta haya cu Hulanda por a duna e islanan un miho interes den e fiansa otorga den tempo di Covid. Como cu Aruba a haya “strafrente” debi cu nos ta opone supervision financiero na nivel di Reino Hulandes, ta haci awo cu nos ta un poco nos so den e lucha pa exigi respet mutuo di Madre Patria y pa trata nos como un partner igual den Reino, en bes di trata nos manera un simpel “cliente” di un banco.  

E decision lo tin un impacto enorme

John Leerdam ta kwartiermaker pa creacion di un museo dedica na sclavitud na Hulanda y tin como tarea bishita e islanan y percura pa e historia di cada un di nan refleha den e museo. E ta un Yu’i Corsou, ex-parlamentario den Tweede Kamer di Hulanda, pues cu conoce e cultura politico na Den Haag pero tambe esun di nos den Caribe Hulandes. 

“Enorme, mi ta spera cu awor aki ta bin un momento di reflexion pa nos yega na un solucion”, asina John Leerdam a contesta riba e pregunta cu si e decision di Minister Xiomara Maduro lo afecta su proyecto y e trabou cu ta andando den Reino Hulandes. Mas leu, e ex-parlamentario a conseha cu “Mi ta kere cu nos tin cu tene cuenta cu nos mester sigui si. Pasobra e cos ‘ki cu ta dilanti, esey nos mester bay solucion’e. Esey ta number un. Number dos ta cu mi a mira diferente talento hoben, manera e mucha homber Luidens di ABC Compas, bo ta tende e emocion den nan bos, bo ta mira e presentacion cu nan a haci, masha bon mes. Nos a tende y mira di Ida Does, di tur locual e ta bezig cu ne, pues tin tanto cos bunita. Luc Alofs a duna henter un solicacion di ciero cosnan. Mi ta kere cu a yega momento pa nos cera cabes cu otro, pa e problema cu a surgi awo, ta wordo soluciona. Anto ami tin fe cu nos ta bay solucion’e si”.

Luc Alofs: Mester bin un time-out

Dr. drs. Luc Alofs a keda sorprendi cu e discurso di e minister y cu su decision pa para tur relacion cu Reino Hulandes den e proyecto si conscientisacion riba nos pasaso di sclavitud. El a bisa cu e tin dos remarca relaciona cu esaki. “Mi minister ta mi minister, mi gobierno ta mi gobierno. Mi ta independiente como ciudadano y como cientifico. Mi ta kere cu na un banda, e banda politico, it’s time for a time-out, ta tempo awo pa traha riba confiansa, pasobra e confiansa no t’ey mas anto nos no por sigui sin confiansa. Mi ta kere cu ta tempo awo pa un time-out. Mi ta di acuerdo cu minister”. 

No por para e proceso mas

Pero di otro banda, e cientifico cu ta duna lesa na Universidad di Aruba a sigui bisa cu “Ta e mesun minister aki a cuminsa un proceso di conscientisacion. Anto esaki ta un proceso cu bo no por para! Y di un manera of otro, e proceso den comunidad lo bay sigui. Mi no sa kico e olan di gobierno ta. Kisas gobierno ta dicidi di keda promove e debate na Aruba pero pafo di e kader di Reino, mi no sa kico nan intencion ta. Locual mi si sa ta cu bo no por para e proceso di conscientisacion. Esey no por!”

Hulanda lo worry? 

E pregunta di oro ta, e gobierno demisionario di Hulanda lo spanta pa e discurso uzando palabranan fuerte cu Minister Xiomara Maduro a lesa na Hulanda? Mayoria conocedo di e materia ta pensa diferente. Specialmente cu e ultimo simannan ta varios politico local a bay Hulanda, incluyendo e lider di MEP y esun di AVP, e dos partidonan politico di mas grandi den e ultimo eleccion di Aruba. Ambos a papia cu difigentenan politico na Den Haag, pero ambos a haya un cara’bou di nan coleganan Hulandes. E liña cora cu ta core den e discusionnan ta: Boso ta acepta RAft? Bin papia cu nos. Boso no kier RAft, no bin ‘ki banda mes!

Pa awo un politico cu a bay balente atras den voto den e ultimo eleccion na Aruba bin menasa Hulanda di sali for di un comision pa conscientisacion riba un supuesto sclavitid cu no ta biba den comunidad di Aruba, no tin ningun peso ni lo logra spanta balente. Probablemente e lo duna e politiconan Hulandes mas rabia ainda y subraya nan decision pa mara supervision na control di Reino Hulandes y no di Parlamento di Aruba. E locual hopi biaha ta lubida ta, Hulanda a uza placa di pagado di belasting di Hulanda pa fia Aruba, mara na un protocol cu nos a firma boluntariamente. Awo cu a yega dia di paga bek, nos a saca un pasado di 160 aña pasa pa pidi dispensacion. Comosifuera cu si gobierno no mester paga e 916 miyon florin cu a fia, e ora tur hende a lubida nos pasado di sclavitud! 




Tropical Bottling Company ta extende su portofolio di licor
Diaranson atardi a tuma luga un evento special organisa pa Tropical Bottling Company. A presenta tres producto nobo. Ta pa algun aña caba, Tropical Bottling Company ta trahando pa amplia nan liña di producto cu mas opcion.

Rowald Werleman, marketing manager di Tropical Bottling Company, durante un entrevista a conta cu ta trata di productonan di e ‘house of Bacardi.’ A presenta tres producto nobo. Entre nan: D’USSE cu ta un cognac traha na Francia. D’USSE a bira masha popular mirando cu e artista Jay-Z ta doño di 1/3 di e compania. E ta un cognac mas refina di locual nos conoce actualmente riba mercado. Tambe a presenta ANGEL’S ENVY cu ta un whisky Mericano.

E evento tabata specificamente pa e ehecutivonan di ‘food & beverage’ y e partnernan cu ta traha di cerca cu Tropical Bottling Company cu un enfoke riba e industria di turismo. E ehecutivonan a haya chens pa purba e producto den un ambiente di exclusividad compaña cu tremendo cocktail.

Jessica de Veer, beer and spirit portfolio coordinator na Tropical Bottling Company, a conta cu e ANGEL’S ENVY ta un ‘trendsetter’ den e mundo di bourbon. E ta unico mirando cu ta destil’e dos biaha, cu no ta algo comun den e mundo di bourbon. E tin un toke hopi suave ora bo purba e ANGEL’S ENVY. Asina bo sip e, lo bo haya un poco di e sabor di vanilla, rasenchi, siroop y un acabado di cinamon, pues super dushi y super suave.

Durante e evento a hasta haci un presentacion di productonan cu por combina e bebidanan cu ne. Tin ora, personanan ta kere cu ta na un momento specifico por bebe cierto drinks, pero realmente no ta e caso. Si pensa riba e bourbon, un mix cu lamunchi lo ta uno perfecto.

E feedback tabata tremendo, pa Rowald Werleman, ta importante pa e personanan cu ta traha cu clientenan mes purba e producto prome cu bay bend’e na otro. Danki na e trabou duro di Tropical Bottling Company, Aruba ta un di e promenan den region cu a ricibi e producto aki pa brinda pa su pueblo.




Reangelo Stamper: “Mi no sa ki ora Johanna a bula na awa
Diabierna ultimo a cuminsa cu tratamento di e caso penal contra e trio Robert Laveist, Reangelo Stamper y Ignacio Sarmiento pa dos caso di contrabanda di hende. Uno cu a tuma luga na luna di november aña pasa y e otro e aña’ki den luna di maart.

E mas recien ta esun di e caso unda cu e señora Johanna Salazar a disparce di forma misterioso riba lama, prome cu a yega canto. Pues ta papia aki di e periodo di januari pa maart, 2023.

Pero tambe a descubri algun material cu ta sospecha cu den luna di november ya caba lo mester tabatin un transporte di ilegal, unda a trece entre otro e yiu muhe di e acusado Sarmiento. Ta papia di en total seis persona.

E caso programa pa cuminsa 10:30 di mainta tabata un ora laat  y na final, den oranan di atardi, a dicidi di wanta e parti di rekisitorio di fiscal y defensa di e abogadonan pa un otro fecha. A tuma hopi tempo pa repasa e dossier, unda cu na final, probablemente e acusadonan a sinti nan mes hinca den un skina, a dicidi di haci uzo di nan derecho pa keda keto.

Tur e tres acusadonan  durante tratamento di e caso a duna declaracion cu nunca antes nan a participa den un biahe pa trece hende Aruba di forma ilegal. Por a saca afo cu Johanna a tuma contacto cu Robert Laveist cu a tuma contacto cu Stamper y Sarmiento pa busc’e riba lama.

Na final ta Stamper a subi lama pa recoge. Sinembargo yegando Aruba cos a bay malo y e no sa ki momento Johanna a bula na awa. Solamente e sa cu un rato el a bira wak y Johanna no tabat’ey mas. Di eynan no sa mas di dje.

Pa relato amplio lesa TREMPAN.




Autor di Cuentos y fabulas: Pedro Vargas Álvarez tambe ta presente den Festival di Buki pa Mucha 2023
Pedro Vargas Álvarez ta di bishita na Aruba actualmente pa participa na e Festival di Buki pa Mucha 2023.

E ta un poeta y un escritor naci na Santa Fé de Bogotá. Durante su carera e tabata entre otro alcalde di Guataquí. Pedro Vargas Álvarez a publica diferente buki pa mucha tambe y den e siman aki e ta bishita scol pa conta storia.

Algun publicacion di Vargas Alvarez ta: ‘Poesía para Todos’ (2 tomos), La pluma de los sueños, ‘Un Alcalde en apuros’, ‘S.O.S.Travesuras en mi escuela’, ‘Cuentos y fábulas’.

El a regala biblioteca 3 ehemplar di ‘Cuentos y fábulas’. E biaha aki un edicion na Spaño y Papiamento.

Pa medio di su storianan e ta presenta guia di comportacion pa mucha pa logra crea un comunidad sano.




Comerciante Uni Aruba a introduci aplicacion nobo pa nan miembro
Diaranson ultimo a tuma luga un evento organisa pa Comerciante Uni Aruba (CUA) den Gloria. Aki ta caminda a introduci nan aplicacion nobo cu tin hopi beneficio pa tur nan miembronan. Frans Ponson ta presidente di CUA y durante un entrevista cu representante di Headlines Group, kende t’e cas editorial di 24ora.com y TREMPAN, a conta cu; no ta trata di un evento grandi sino un anochi pa elabora riba e plataforma cu Comerciante Uni a traha na beneficio di su miembronan. 

Claro, tabatin espacio pa netwerk tambe entre e comerciantenan. E ta nan ultimo encuentro pa aña 2023, e miembronan a bin hunto pa vocifera nan preocupacion y comparti idea.

CUA ta publica tur documento cu nan ricibi y cu ta na beneficio di e comerciantenan. Pues, por pensa aki riba ley nobo, maneho di gobierno, documento di turista cu ta drenta, investigacion y mucho mas. E ta un aplicacion caminda por ricibi y comparti informacion. 

Apart di e portal di ricibi y comparti informacion, tin un seccion caminda por “chat” cu otro. Un comerciante por lansa su pregunta of preocupacion y otro por reacciona riba dje y comenta con el a resolve mesun problema ey of di ki forma por resolv’e y kisas hasta ken por yud’e resolve. 

Den CUA, ta conta cu fiscalista, abogado, dokter y persona den tur area di trabou.

E idea ta pa uza e plataforma mas y mas. Por uz’e trankil sin ningun problema. Ora e preocupacionnan bira grandi, na nan turno CUA mes lo atende esaki cu gobierno. 

Durante e evento di CUA, a mira cu na comienso cu durante e netwerk ya a cuminsa papia di posibel deal cu por cera hunto. Pa locual t’e app mes, tin un seccion estilo Facebook caminda bo por market bo producto. Pues bo ta publica bo servicionan y asina ta sigur cu tur persona cu tin acceso na e app, por mir’e y haci uzo di bo servicionnan tambe. 

“Ley pa un ley pa tur”, ta CUA su lema for di comienso. Locual a nota si, ta cu, durante e ultimo lunanan, e miembresia a crece. Awo ta posibel hasta pa postula bo mes como miembro di directiva, di cual e miembronan lo vota pa esunnan cu postula nan mes. 




Entrante 1 di october 2023: BCA a reduci e tasa di reserva obligatorio cu 1 punto di porcentahe
Conforme e tarea di e Comite di Maneho Monetario (CMM) pa evalua, determina y duna transparencia riba e accionnan di maneho monetario di Banco Central di Aruba (BCA), BCA ta comunica e siguiente decision tuma.

Durante e reunion di 14 di september 2023, CMM a dicidi pa baha e tasa di e reserva obligatorio cu 1,0 punto di porcentahe na 23,5 porciento entrante 1 di october 2023.

Di e manera aki, e banconan comercial mester tene un balansa minimo na BCA cu ta igual na 23,5 porciento di e depositonan riba termino cortico di nan clientenan. E decision pa reduci e tasa di reserva obligatorio ta basa primordialmente riba un caida continuo den e calculacion di likides excesivo di e sector bancario compara cu december 2022. Primordialmente causa pa un subida den credito, mientras cu reservanan oficial y internacional ta permanece adecua,  a pesar di un caida.

BCA ta sigui monitorea e desaroyo den e likides excesivo y lo por dicidi di cambia e tasa di reserva obligatorio, si ta considera esaki necesario.

E CMM a considera e siguiente informacion y analisis den su deliberacion.

Reservanan internacional y oficial

E reservanan internacional, cu ta consisti di reservanan oficial di BCA y reservanan di divisa na e banconan comercial, a baha cu Afl. 25,2 miyon te cu 25 di augustus 2023, compara cu fin di december 2022.

E reservanan oficial a mengua cu Afl. 49,6 miyon, mientras cu e reservanan na banconan comercial a aumenta cu Afl. 24,3 miyon. Consecuentemente, te cu 25 di augustus 2023, e reservanan oficial y internacional a suma Afl. 2.741,3 miyon y Afl. 3.216,0 miyon, respectivamente.

Un nivel adecua di reservanan sosteni ta esencial pa mantene e tasa di cambio fiho entre e florin Arubano y e dollar Mericano. Teniendo cuenta cu esaki,  a pesar di e caida menciona anteriormente, reservanan internacional a keda ampliamente riba e rekisito di tres luna di pago riba e cuenta coriente di e balansa di pago den augustus 2023.

E pagonan riba e cuenta coriente di e balansa di pago ta consisti, entre otro, di pagonan pa importacion, pagonan di interes na inversionistanan stranhero y transferencianan pa exterior manera placa manda afo door di trahadonan stranhero.

Reservanan oficial tambe a keda dentro di e margen aceptabel basa riba e metrico ‘Assessing Reserve Adequacy’ (ARA) di e Fondo Monetario Internacional (FMI) (Tabel 1).



Inflacion

Inflacion, midi na final di luna contra e mesun luna di e aña anterior, a baha na 1,7 porciento den juli 2023, un caida compara cu 2,8 porciento na juni 2023.

E 1,7 porciento di aumento den prijs di consumo na juli 2023 tabata causa primordialmente door di e crecemento den prijs di utilidad, cu a sigui afecta e componente di ‘vivienda’ (contribuyendo cu 2,3 punto di porcentahe).

Na un grado mas abou, ‘cuminda y bebida no alcoholico’ (contribuyendo cu 0,7 punto di porcentahe), ‘comunicacion’ (contribuyendo cu 0,6 punto di porcentahe), ‘mobilario’ (contribuyendo cu 0,4 punto di porcentahe), ‘restaurant y hotel’ (contribuyendo cu 0,4 punto di porcentahe) y ‘otro productonan y servicio’ (contribuyendo cu 0,4 punto di porcentahe) tambe a contribui na e inflacion midi na final di luna di juli 2023 contra e mesun luna di e aña anterior.

E inflacion midi riba promedio di 12 luna a baha na 5,6 porciento na juli 2023; un caida compara cu 5,9 porciento durante e luna anterior.

E presion inflacionario tabata debi na e aumento den prijs di awa y coriente desde augustus 2022, vehiculonan mas caro, y prijsnan mas halto pa cuminda.

Ademas, Aruba a importa un gran parti di e crecemento den prijs for di su partnernan comercial, particularmente Estados Unidos y Europa.

Mientrastanto, na juli 2023, inflacion basico (excluyendo cuminda y energia) a alcansa 1,0 porciento si midi e final di respectivo luna contra e mesun luna di e aña anterior (juni 2023: 1,8 porciento).

Basa riba un promedio di e ultimo 12 lunanan, inflacion basico a yega na 2,2 porciento (juni 2023: 2,3 porciento).





Likides excesivo di e banconan comercial

Basa riba data semanal, estimacion preliminario di likides excesivo di e banconan comercial (incluyendo credito cu no a wordo aloca ainda y otro compromisonan) tabata Afl. 359,9 miyon riba 25 di augustus 2023. Esta, Afl. 459,9 miyon menos compara cu fin di december 2022. E caida aki tawata principalmente debi na refinanciamento di fiansanan internacional riba mercado local y compra di bono di gobierno.




Diana Velasquez: Ban yuda manda Dorita bek Colombia
Diana Velasquez ta un Colombiano y ta traha cu hende adulto mayor. E ta conta cu tin hopi adulto mayor ta pasando den momento hopi dificil. Por a mira hopi adulto mayor cu ta bibando den cas di cuido, pero cu ta nan so, cu no tin famia cu ta bishita nan, bibando un bida hopi dramatico. Y esey ta e caso di Dorita, un señora di 76 aña di edad, Colombiano, pero casa cu Arubiano, ta pasando aden.

Su casa a fayece y e no tin ningun famia na Aruba, si no na Colombia. Pero awo e ta na hospital. Diana ta conta cu Dorita mester di ayudo. Mester saca Dorita for di Hospital, segun Diana. Riba su red social el a publica caba riba Dorita, y cu e ta hopi malo ya pa un luna na hospital.

Mirando cu e mester sali, e no por haci esey pasobra e no tin ningun hende aki. E ta den un estado basta dificil y ta deseando pa pueblo di Aruba y e colonia Colombiano, pone man na curason y yuda. Mester manda Dorita bek Colombia. E tin un famia ey cu ta bisa cu por yuda, pero mester di cumpra pasashi.

Dorita kier a keda Aruba den un cas di cuido, pero e placa cu e ta haya di pensioen, no ta yega. Diana a indica cu cualkier cos por yuda den e situacion aki. Dorita mester sali pa por mand’e Colombia. “Awo ta pa Dorita, mañan ta un di nos,” ta loke Diana a bisa.

Diana ta traha cu adulto mayor y e ta mira varios caso dramatico. Biehes ta hopi dificil, el a comenta. Tambe el a dirigi na su colonia Colombiano y ta pidi pa yuda cu Dorita. E tin un ekipo di cinco persona cu ta yud’e n’e cas pa por yuda manda Dorita cas.

Cualkier cos por yuda pa cumpra e pasashi y manda Dorita. E por haya su pensioen tur luna y cu esey e por come trankil. Importante ta p’e sali for di hospital.

Pa por yuda Dorita por manda cualkier contribucion na Aruba Bank cuenta nr. 5938820190 bao nomber di Diana P. Velasquez Santana. Cualkier cos ta pidi por fabor habri boso curason pa por saca Dorita fo’i hospital pa por mand’e Colombia. Den ekipo por logra hopi. Biehes ta hopi duro, cu of sin yiu. Ta p’esey Diana ta bisa tur hende cu mester prepara si nos tin biehes, pasobra e ta hopi dificil. Por a aprecia cu tur hende cu por a yuda durante e periodo aki.




Debi na awasero: Schelpstraat a keda pa basta ora bou awa
Diasabra atardi Aruba a conoce un yobida fuerte na gran parti di nos isla. Casta caya a yena pa cual tabata hacie dificil pa auto por sigui move. Entre nan, Schelpstraat, a inunda por completo. 

Varios auto a keda pega memey caminda y hasta motor a tranca. Cu yudansa di demas persona, a pusha auto banda di caminda. Polis tabata na altura di e caso pero no por a haci mucho. Pa algun rato e negoshinan di paña den e dicho caya no por a opera. Tabatin cliente paden di e negoshinan cu tampoco por a sali debi na yobida fuerte y nan auto para den awa pafo. 




Mas balor pa bo placa
Digicel ta introduci su plannan nobo di Data + Yamada ilimita Digi pa Digi y cu mas minuut extra pa cualkier otro number local. Keda den contact cu famia y amigonan cu e red preferi di Aruba.

Ta invita tur cliente pa ‘bundle’ nan data y yamada pa un miho experiencia di Data + Yamada.

Pa mas informacion tocante e plannan nobo, bishita nos website www.Digicelaruba.com y disfruta di e diferente plan di data y yamada nobo cu mas beneficio p’e cliente. 




Dia di Derecho di Mucha tambe mester celebra den grandi
Riba 20 di november, ta celebra dia nacional y internacional di Derecho di Mucha, banda di esey riba e dia ey tambe ta conoci cu Telefon pa Hubentud a ricibi su prome yamada di hoben aki na Aruba. “Nos ta pensa si nos ta celebra Pasco, Aña Nobo y Halloween, nos mester por celebra Dia di Derecho di Mucha tambe na grandi,” segun Shurman Milliard di Telefon pa Hubentud.

Telefon pa Hubentud (TPH), como fundacion cu realmente t’ey pa nos hobennan y comunidad, no solamente pa esunnan mas chikito, pero pa tur hoben, kier haci celebracion anual mas grandi tur aña. Pues pa 2023 e fundacion atrobe lo celebra den grandi. Conhuntamente cu Telearuba, un partner trahando cu TPH desde inicio, lo tin e oportunidad pa riba 20 di november tuma over e programa di Nos Mainta. Riba e dia ey e fundacion mag di tuma over e programa completo pa loke ta invitadonan pero tambe e diferente topico cu ta bin dilanti.




Astrid Britten (BNA): Parti fisico y digital ta complementa otro den lesamento
Awendia nos por mira varios mucha ta ocupa nan mes mas cu un celular of tablet, computer of laptop, mas lihe cu nan lo bay gara un buki den nan man. Nos a puntra directora di Biblioteca Nacional con nan ta atende cu esaki, den un era digital, pa stimula mucha y hoben pa sigui desaroya nan lesamento.

Astrid Britten, director di Biblioteca Nacional ta bisa cu e parti fisico y digital ta complementa otro. Semper lo tin e parti di desaroyo tecnologico, hunto cu inovacion cu ta tuma lugar den tur rango di trabao. E directora ta bisa cu den e parti di e funcion y trabao di biblioteca, esaki no ta un excepcion. “Nos ta purba di haci lo maximo pa tin un dominio di e partinan tecnologico cu nos por uza.”

Recientemente, riba 28 di october cu a pasa, Biblioteca a lansa nan plataforma digital na unda conhuntamente cu mas partner pa coleccion.aw. Akinan poco poco tur instancia cultural y cu tin material di nos herencia di Aruba, a uni forsa y traha hunto. Di e banda aki tin e parti duradero cu ta bini for di digitalisacion.

Manera nos a raporta, Diasabra, dia 4 di november 2023 lo tin e apertura di Festival di Buki pa Mucha na Cas di Cultura. E librerianan local lo ta presente desde 5 or di atardi, cada compra di 25 florin of mas lo ricibi un buki di siman regalo y 6 or di atardi e show oficial lo inicia. Esaki ta di 31 Festival di Buki pa Mucha. Tema di Festival di Buki pa Mucha 2023 ta Mi Buki, mi cas! Durante e siman di 6 pa 10 di november, autor-, ilustrado- y contadonan di cuenta lo pasa rond di 50 scol preparatorio, scol basico y scol special y scol priva pa promociona lesamento.

Lesa mas den TREMPAN.




Daryl Lue (DOW): Pa falta di fondo no por a haci mantencion di riolering
Den ultimo tempo den area di hotel tin problema cu awa ta keda para. Pero tur esaki ta debi cu e sistema di riolering a kibra y mester a drech’e. tambe p’e cantidad di sushi cu ta pega na esaki. Pero, nan mester a stop cu e plan di haci cambio pa motibo di fondo financiero.

ing. Daryl Lue, hoofd beheer infrastructuur, a splica cu nan a bin topa cu algun problema n’e riolering dilanti di La Cabana. Dia 28 di october nan a bin topa cu tubo kibra y esaki a causa cu tabatin un backup den e sistema cu a inunda den e banda pazuid, banda di e park. Di biaha un team a bay n’e sitio pa mira kico tabata pasa. tambe a bay cu pomp pa asina alivia e situacion.

E pomp tambe a topa cu varios problema y esaki ta debi cu hopi sushi ta drenta den e sistema. Awasero ta cay y ta trece hopi sushi di caminda. Esey a causa cu e diesel pomp a pega. Nan mester a saca hende pa alivia e problema ey tambe. Sinembargo, e pomp ta asina grandi cu e tabata cende paga y no tabata haya ningun momento pa charge e bateria. Consecuentemente nan mester a cambia e bateria dos pa tres bes. Un biaha mas esey a causa molester p’e vecindario.

Despues cu nan a logra stabilisa e situacion, un dialuna mainta nan a topa un otro problema. A mobilisa e team p’asina hala e pomp mas pazuid pa pomp den un put pa otro y purba alivia e situacion mas cu por.

Nan a pomp e awa cu a bay over n’e banda pazuid, incluso nan a tira kimico pa evita holo malo y mitiga e risico mas hopi posibel.

Mantencion di sistema

Segun Lue, e sistema tin mas di cincuenta aña bieu. Tin rond di mil dos shen meter di largura. Algun aña atras nan a haci un parti cambio di esey. Mas cu cuater of cinco aña esaki a cay y den mesun temporada.

Pa mas lesa TREMPAN.COM.




Aura Bremo (Suemar Lottery II): T’a nos a bende e miyon!
Por lo menos un persona lo drumi contento awe nochi. Diasabra 11 di november 2023 (11-11-2023) a tuma luga entre otro e sorteo di Lotto 5. E premio mayo tabatin como premio un bunita suma di 1 miyon 900 mil florin. Un suma cera y gordo, pa cual cualkier persona lo kier gan’e. Pero, pa e biaha aki, ta solamente un persona tabatin e suerte di hunga e combinacion perfecto cu a sali esun ganado. E numbernan ganado ta: 01-22-24-30-34. 

Un solo persona a cumpra e numbernan menciona, te ainda no ta conoci si ta un number fiho of si por ta un lotto loco. En todo caso, ta na Suemar Lottery II el a cumpra e ticket ganado si. Suemar Lottery II ta keda na Sero Biento. Aura Bremo ta propietario di e punto di benta. Diasabra anochi pasa di 8:00 pm 24ora.com tabata presente na Sero Biento pa combersa cu doño di loket. Bremo a conta cu e ta sumamente contento cu un di su clientenan a gana e Lotto 5. 

E tin tres punto di benta, un na Paradera, esun na Sero Biento mes y mas recien a habri un na Alto Vista. Bremo ta spera cu e ganado por haci bon uzo di e placa. Awo ta di spera ki dia e ganado lo pasa oficina di Lotto den Paardenbaaistraat pa reclama su premio. Esun cu bin cu e ticket cu e numbernan ganado, ta cobr’e. Den pasado ora ta trata di suma grandi asina, sa laga abogado cobra e premio pa nan. Abogado sa pidi entre 10% pa 15% di e suma total, djis pa e bay cobr’e p’e persona ganado.




A bendiciona e tres trucknan nobo di Brandweer
Recientemente Pader Jairo Maduro a pasa bendiciona e tres trucknan nobo di Cuerpo di Bombero Aruba. Tabata un momento masha special pa e bomberonan, cu pa hopi aña mester a haci ‘milager’ pa tene e trucknan bieu den uzo. E acto simbolico aki, cu un tinte religioso Catolico, ta pa pidi nos bon Dios pa cuida e bomberonan den ehecucion di nan trabou di tur dia.

Ta algun dia pasa cu e trucknan nobo a yega Aruba. Nan di marca Rosenbauer, e compania mas grandi cu ta traha truck di brandweer na mundo cu tin por lo menos 14 fabrica den diferente pais. Gobierno di Aruba a cumpra dos autospuit di mil galon y un tanker di 3 mil galon, cu hunto a costa un total di 7 miyon florin. Ainda falta un ladderwagen cu mester ordo ainda. A cumpra e trucknan via North American Supply Aruba (NASA).




Aquarius Restaurant na Renaissance Wind Creek Aruba Resort ta presenta diferente opcion nobo durante lunch
Aquarius Restaurant, localisa na Renaissance Wind Creek Aruba Resort, ta presenta un experencia nobo, apetitoso y diferente durante e oranan di lunch. Cuminsando for di luna di November, nos ta invita bo pa explora un variedad di ‘action station’ cual lo cambia tur dia, cada un ofreciendo un aventura culinario durante oranan di lunch.

“Nos ta reconoce cu diversidad ta duna sabor na bida,” y pa es motibo, nos a seleciona un gran variedad di ‘action station’ pa satisface tur gusto, asina Executive Chef Sebastian Cechet a splica. Aquarius awor ta consisti di 7 diferente ‘action station’ cu lo cambia tur dia, garantisando nos clientenan un experencia diferente tur dia di siman.

Lo por disfruta di e siguiente opcionnan di buffet:

Pizza Station

Lo por crea bo pizza preferi na nos pizza station; Escoge entre Margherita, 4 Formaggi, mushroom cream, of pepperoni, prepara e ora ey dilanti bo den nos pizza oven.

Shawarma Station

Crea bo propio obra maestra di Shawarma cu nos pan di pita y top esaki up sea cu hummus, Tzatziki, tomati, concomber, saus di garlic, y un seleccion di saus pica.

Wok Station

Satisface bo antoho pa sabor Asiatico cu nos Wok station. Personalisa bo plato cu galiña, carni, berdura, y un variedad di saus.

Tacos al Pastor Station

Disfruta di e sabor Mexicano cu nos ‘Tacos al Pastor Station’. Scoge bo tortilla yena cu saus berde, guacamole, sour cream, keshi na gusto y grilled pineapple.

Pasta Station

Pa e amantenan di pasta por scoge entre gnocchi, ravioli, tortellini, penne, of spaghetti, sirbi cu un seleccion di saus manera saus cora, bolognese, truffle of saus blanco.

Crêpes Station

Crea bo delicioso creacion na nos Crêpes station. Scoge entre e opcionnan manera Truffle cream, mushrooms, chicken parmesan den saus blanco, braised beef y bearnaise, flambee banana cu Nutella, top esaki up cu sprinkles, ‘poeder suiker’, fruta of chuculati na gusto.

Sushi Bar

Experencia e arte di nos sushi chef cu un variacion di sushi fresco y delicioso.

Aquarius Restaurant ta balora bo lealtad, no lubida di uza of puntra pa nos ‘Loyalty Program card.’ Despues di disfruta di 8 lunch, lo bo ricibi e di 9 lunch completamente gratis. Ta nos forma di expresa nos gratitud na nos clientenan, alabes di esaki, tur local ta ricibi un 15% di descuento riba e cuenta final.

Cera conoci cu nos ‘action station’ nobo na Aquarius na Renaissance Wind Creek Aruba Resort durante e oranan di lunch, for di 12:00 pm pa 3:30 pm, Pa reservacion of cualkier pregunta, por tuma contacto na 5236156, e-mail nos na [email protected] of bishita nos riba facebook; AquariusRestaurantAruba.




Sparkling Holiday Affair: Cena combina cu e miho biñanan di California na Que Pasa Restaurant & Winebar
Mientras cu e fiestanan ta acercando, Que Pasa ta invita bo pa bin den un biahe culinario sin igual cu nos exclusivo Winepairing Dinner cu e miho biñanan di California. Cu un prijs festivo di $99 pa persona, e exkisito evento aki ta priminti pa yena bo cu e spirito di fiesta den cada sip y hap.

Saboria y celebra: presentacion di e Coleccion California

Nos cuidadoso seleccion di biña p’e anochi ta mustra e rikesa y diversidad di e vineyards di California, presentando un sinfonia di aroma y sabor pa deleita bo gusto:

Stag’s Leap Viognier, Napa Valley, Merca.

Cu nota di lamunchi, peach blanco, apricot, azahar, vanila y honing. Acidez medio+ y un curpa mediano ta marca e tono di un comienso vibrante.

Beringer Regional Estates Chardonnay, Napa Valley, Merca.

Un mescla di lamunchi, appel, fruta seco tosta, vanila, pan tosta y manteca.

Pleno y cremoso, cu acidez medio, e Chardonnay aki lo encarga e spirito festivo.

Etude Lyric Pinot Noir, Santa Barbara, Merca.

Strawberry y raspberry ta baila cu elegancia den e gusto, complementa pa un toke di eik y un earthy undertone. Cuerpo medio, acidez medio y suavidad cu ta crea un balans harmonioso.

Penfolds Bin 600 Shiraz/Cabernet Sauvignon, Napa Valley, Merca.

Un mescla tribi cu ta ofrece fruta di colo scur, regaliz/anis, clabo, salvia y un curpa medio+ cu suavidad medio. Un compañero perfecto p’e bankete navideño.

Frank Family Zinfandel, Napa Valley, Merca.

Deleita cu e sabornan di plum, grosella preto, moca y cardamon, cu un structura diki y pleno cu ta añadi un toke di opulencia navideño.

Deleita cu e splendor di e fiestanan: Ta spera bo un biahe culinario

Prepara pa un bankete festivo cu ta harmonisa a la perfeccion cu nos excepcional seleccion di biña. Contempla e menu extraordinario diseña pa complementa cada hap:

Amuse:

Toast di brioche, paling Hulandes, caviar di haring y crema di lamunchi

Appetizer 1:

Salada di lobster, batata Hulandes, pickled cucumber y mayonaise di dill

Appetizer 2:

Crema di higra di pato caramelisa, kool cora y glaze balsamico.

Plato principal:

Black Angus Tenderloin, pan dushi crugiente, crema di celeriac, bimi na grill, compote di siboyo cora y saus di oporto cu rosemarijn.

Dessert:

Bolo fondant di chuculati, jello di apelsina, mousse di speculaas y crumble di buscuchi di caramel.

Luga y Reservacion: Unda cu e magia ta yama.

Disfruta di e encantador winepairing dinner den e encanto historico di nos cas antiguo di mercader of bao di e shelo cu strea di nos hofi. Debi n’e naturalesa exclusivo di e evento aki, ta necesario reserva. Sigura bo luga pa un anochi caminda cu cada plato ta conta un storia y cada sip ta complement’e.

Pa haya mas informacion y reserva bo luga, bishita quepasaaruba.com of yama na 5834888. Disfruta di e spirito di e temporada cu un anochi di celebracion, bon biña y delicia culinario na Que Pasa Restaurant & Winebar.




Pasahero cu a intimida chauffeur di Arubus cu prohibicion indefini pa subi propiedad di Arubus
Gerencia di Arubus ta reacciona fuerte contra un pasahero cu a intimida un chauffeur. Despues di haci un evaluacion, a tuma e decision di duna prohibicion na e persona en cuestion pa subi e busnan di Arubus.

Esaki ta relaciona c’un video cu a bay viral, unda por a wak un pasahero cu a intimida y falta chauffeur di Arubus respet.

E reaccion di Arubus ta bisa cu nan no ta tolera niun falta di respet y tampoco niun mal comportacion contra cualkier empleado di nos compania y tampoco nos pasaheronan.

Siguiendo procedura di custumber, gerencia a analisa tur prueba cu por a haya, interno y externo. Tambe a scucha e chauffeur en cuestion su experiencia cu e caso y muy principalmente pa wak su situacion emocional den e caso aki. Na momento cu a analisa y documenta e pruebanan, Gerencia di Arubus a bay over na tuma decision rib’e caso aki.

Mesora Gerencia di Arubus a informa e persona en cuestion, pa medio di un carta, cu su persona ta prohibi di subi cualkier propiedad di Arubus, incluyendo e busnan, pa un tempo indefini.

Alabes, Arubus kier a elogia e chauffeur en particular cu a haya su mes den e incidente aki, unda cu e ta demostra cu actitud hopi trankilo y profesional, unda cu el a sa di domina su mes, n’e manera cu Arubus a spera di dje.

Pa medio di esaki, Arubus kier a enfatisa, cu lo no tolera niun tipo di agresion, falta di respet, intimidacion y mucho menos insulto den direccion di nos empleadonan y tampoco niun di nos pasaheronan, riba cualkier propiedad di Arubus NV. Esaki ta inclui e busnan riba caminda, transportando publico.

Arubus ta spera cu e sorto di incidentenan aki, manera esun di diaranson ultimo no tuma luga mas y cu por sigui brinda e miho servicio na tur nos pasaheronan.




Fundacion Orguyo: Hopi hende a mustra sosten n’e comunidad di LGBTQI+
Diasabra ultimo, 4 di november 2023, Fundacion Orguyo a organisa un caminata di Diversidad. Orguyo a invita e miembronan di e comunidad LGBTQI+ hunto cu famia, amigo, colega y pueblo en general pa participa den e caminata di Diversidad. Un caminata cortico, menos di 1 km, pero cu un impacto positivo grandi.

Orguyo ta hopi contento di por a wak asina hopi amigo y famia cu a participa. Desde 2019 Fundacion Orguyo a sa di traha pa crea un comunidad inclusivo y diverso. Como parti di esey su directiva dia 10 di november proximo lo ta na Den Haag, Hulanda. Diabierna awo personalmente lo ta representa e fundacion na e caso den casacion na Hoge Raad.

Manera ya ta conoci, Orguyo a hiba Pais Aruba Corte na 2019, exigiendo pa corte habri matrimonio pa e parehanan di mesun sexo. Na 2020, memey di pandemia, Orguyo a gana e caso. Corte a stipula cu Pais Aruba ta discrimina door di no ofrece e parehanan di mesun sexo un alternativa igual manera corte Europeo ta stipula.

Orguyo a apela e caso aki y na december 2022 a gana su caso, na unda cu Corta a duna Orguyo rason completo. Corte a cumpli cu e demanda di Orguyo, declarando cu matrimonio ta habri pa parehanan di mesun sexo. Esaki lo ta aplicabel dentro di tres luna despues di e veredicto, si Pais Aruba no dicidi di apela esaki. Esaki a resulta den e caso di casacion, na unda Fundacion Orguyo lo ta defendiendo su argumento- y ponencianan na Hoge Raad diabierna binidero.

Fundacion Orguyo ta gradici pueblo completo cu a sa di responde na e invitacion pa cu e Diversity Walk y nos ta spera cu tur hende na Aruba cu a, ta y lo confronta cu intolerancia, discriminacion of odio, sa cu nan no ta nan so. Semper lo tin compasion, aceptacion y amor pa e ser humano den nos Pais.

Nos tabata t’ey, nos t’ey y nos semper lo t’ey!




Edgard Borges condena pa abuso sexual di colega
Dialuna mainta corte a trata algo caso penal cu tabatin pendiente. Y un di nan ta esun contra Edgard Borges perez (3), kende a acus’e di violacion sexual, abuso sexual y actonan di inmoralidad contra un colega femenino di dje.

E colega femenino a bebe hopi e anochi cu e grupo a sali y na final ta e acusado mes cu un otro colega a yud’e bay na auto. Despues, segun denuncia di e victima, e homber a abusa di dje, sin cu e tabata sa. Tin declaracion di dos persona cu a bin haya e homber riba dje pero tambe tin test di DNA.

E homber ta bisa cu e no ta corda nada y cu nan a tira droga den su bebida.

Hues a conden’e na tres aña y mey di castigo, e mesun cantidad di castigo pidi door di fiscal.

Pa relato amplio, lesa TREMPAN.




Setenticinco ciudadano di Santa Cruz a start cu curso “Finansas den mi Hogar”
Riba 7 di november un total di 75 ciudadano a inicia nan participacion na e curso Finansas den mi Hogar den districto di Santa Cruz.

Districto di Santa Cruz ta e ultimo districto pa ricibi e curso Finansas den mi Hogar. 

Durante transcurso di e aña Finansas den mi Hogar a bishita tur e diferente districtonan na Aruba. E curso na Santa Cruz lo clausura un aña sumamente exitoso di educacion financiero.

Ta importante pa nos ta consciente riba nos entrada y gasto y con esaki ta afecta nos stabilidad y metanan financiero. E curso ta enfoca pa nos bira critico riba nos decisionnan financiero y tambe riba nos actitud cu por afecta sin cu nos sa, e cartera. 

Un consumidor consciente y critico ta e fundeshi di un economia inclusivo y duradero. E habilidad di un persona pa maneha su entrada y gastonan ta un habilidad necesario, cu ta yuda evita problemanan financiero manera debe (of gastonan) innecesario.

Finansas den mi Hogar a wordo organisa y financia door di Ministerio di Asuntonan Economico y desaroya y presenta door di Fundacion Plan di Bida. 

A zorg pa por trece esaki mas cerca posibel na ciudadanonan interesa, y a haci esaki completamente gratis pa asina elimina cualkier barera of incertidumbre di participacion.

“Ta importante pa hacie facil pa nos ciudadanonan por yega y participa na e curso di Finansas den mi Hogar. P’esey e meta tabata pa ofrece e curso Finansas den mi Hogar gratis y den tur districto, mas cerca di nos ciudadanonan”, segun minister mr. Geoffrey Wever. 

Den e aña binidero lo sigui enfoca riba diferente temanan di educacion financiero, continuando cu maneho di eleva e conocemento di nos ciudadanonan den aspectonan comercial y financiero. Minister mr. Geoffrey Wever ta gradici Paloma Osorio di fundacion Plan di Bida pa su esfuersonan durante aña. 




Tuesday Irwin y Nathan Matthew Legger premia como talento nobo den mundo di pelicula
Den Kenwolf Studio na Oranjestad, cu musica di Adriano Nanof, a tuma luga e entrega di premio na e ganadonan di Playa Film Festival 2023.

Cinco (5)  scol secundario a participa p’e premio di Best Student Short Documentary cu tawata Colegio San Antonio, St. Augustinus College, YNZ Montessori, Mon Plaisir HAVO/VWO y De Schakel College. Tawata Mon Plaisir HAVO/VWO a resulta e scol cu e pelicula cortometrahe ganado.

E miho Feature film 2023 tawata “It is not past 08-12-1982” di Ida Does di Hulanda. E miho Short movie 2023 tawata “Stick is Life” di Miguel Galofre di Trinidad & Tobago. E MC  tawata Addonsito Croes. 

E anochi aki, Addonsito Croes y Juan Fransisco Pardo di fundacion CineAruba como sorpresa a haci entrega tambe di dos (2) galardon como actuacion sublime y como talento nobo den e mundo di pelicula na Tuesday Irwin y Nathan Matthew Legger for di London.

Pa 2024, Playa Film Festival lo t’ey atrobe. 




Algo unico: Altocomisario a reuni cu polis pa scucha nan preocupacion
Diabierna mainta e miembronan di sindicato di polis (SPA) a tene un reunion extraordinario na POVA hunto cu Altocomisario drs. Ramon Arhem.

Rodney Solognier, presidente di SPA a indica cu e motibo cu a yama e reunion aki tabata pasobra cu nan, e miembronan di SPA tabata kier a papia cu e altocomisario directamente. Na su turno, altocomisario a bay di acuerdo cu esaki. El a bisa cu e ta haci esaki den cuadro di transparencia y cu e lo contesta tur pregunta, den cuadro di su maneho di transparencia.

Algo unico: Altocomisario Arnhem a pidi polisnan hunto pa un reunion pa scuchanan

Mas aleu, Solognier a bisa tambe cu e reunion tabata un sesion habri, es decir cu no tabatin punto di agenda. Tur pregunta cu bin dilanti, altocomisario lo contesta.

Pa hopi, un reunion asina ta algo unico, nunca antes tabata tin un altocomisario cu a sinta cu e miembronan di SPA




Ta urgi gobierno pa honr’e: Otro aña mester conmemora 80 aña cu a fusila nos heroe nacional
Riba e fecha di awe, 6 di november, ta recorda cu 79 aña pasa a fusila Boy Ecury. Boy Ecury a forma parti di e resistencia Hulandes pa bringa contra e invasion Aleman. A gar’e dia 5 di november 1944, unda a interoga y tortura Boy pa informacion.

Albert de Veer, presidente di Albert-Mariaisabel de Veer Foundation, a expresa di ta lamenta cu ningun departamento di gobierno no a haci ningun anuncio pa recorda Boy Ecury. El a indica cu Boy Ecury ta un heroe nacional y e unico Rubiano di tin medaya di resistencia duna p’e monarkia Hulandes.

E fundacion tin como meta pa preserva, promove y cultiva e herencia historico di Boy Ecury. Nan ta haci esey, por ehempel, door di a inverti den embeyecemento y mantencion di Boy Ecury Park, situa net banda di su busto, dilanti di ex-Juliana School.

Otro aña Boy Ecury ta haci 102 aña y e ta spera cu por haci e homenahe cu presencia di marinier, gobernador, e politiconan, tur partido. De Veer ta di pensamento cu esaki ta algo cu no tin color, pero e ta obligacion pa tur Rubiano pa duna honor na ken merece esaki.

De Veer kier, riba e dia di awe, pidi atencion di Gobierno di Aruba pa organisa un homenahe grandi otro aña pa conmemora e di 80 aña cu e Alemannan a fusila Boy Ecury, despues cu el a nenga di traiciona Reino Hulandes. Tambe cu desde e dia ey en adelante por honra e mucha aki cu a sacrifica su mes pa liberacion di Hulanda, Aruba y tur Antias.

A der’e cu tur homenahe militar y su famia a haya condecoracion pa e rol cu Boy a desplega como militar di resistencia Hulandes.




A saca tres cuidado di preso deteni for di Aruba pa Boneiro
E sospechosonan Lares, Geerman y Maduro cu ta deteni relaciona cu investigacion na KIA a bay for di Aruba. Ya caba husticia a confirma posibel mas detencion cualkier momento. Mirando cu nan ta trahadonan di KIA ta dificil pa tenenan cera cerca di e area caminda nan tabata comete nan actonan cual awe ta sospechanan di dje. 

Pesey mes diabierna mainta tur tres tabata geboei na man sinta den stoel na aeropuerto pa asina mandanan riba e vuelo di ZAir pa Boneiro. Esey nifica cu lo por spera mas accion y pa husticia ta miho tene nan leu di nan area di trabou. 

Tur tres tabata sinta hunto wardando e momento pa aborda acompaña cu autoridad. E relacion di manda sospechosonan of presonan entre e islanan den reino ta existi. Ta un acuerdo di husticia y sa pasa mas biaha.




Zulema Dabian-Erasmus cla pa bira Minister Plenipotenciario di Aruba na Merca
Dialuna atardi a tuma luga un conferencia di prensa di gobierno, caminda cu Prome Minister, mr. Evelyn Wever-Croes a elabora riba e nombracion di e proximo miniser plenipotenciario di Aruba na Washinton, Merca. Manera ya ta conoci, partido RAIZ a propone Zulema Dabian-Erasmus como e proximo persona pa asumi e funcion diplomatico aki. Durante e conferencia di prensa di gobierno, Wever-Croes a confirma cu tur cos a keda cla pa cu e nombracion y ta prepara pa Dabian sali direccion pa Merca.

E proceso di screening a bay sublime cu resultado positivo pa Dabian. Awo, ta pendiente cu e proceso final p’asina Zulema ricibi su paspoort diplomatico y su VISA di Merca. Ta planeando un bishita di trabou e siguiente simannan nos dilanti caminda e Minister Plenipotenciario saliente, Joslin Croes lo traspasa su trabou y introducie na e personal y edificio caminda lo ta traha. E GevMin di Aruba na Merca lo traha den e Embahada di Hulanda na Washington. Compara cu e GevMin na Hulanda, no tin un ekipo di Arubiano dedica pa e trabounan e minister. Pero e GevMin tin acceso na tur informacion y acceso di e embahada. Tin unicamente un persona dedica pa yuda e GevMin den su trabounan diario den e embahada. Zulema ta cla pa traha y hiba su pais padilanti, awo, cu un otro pechi.

Wever-Croes a comenta cu tin diferente trabou cu Joslin Croes a laga atras, algun cla y otro pa sigui traha riba dje. E renegosacion cu gobierno Mericano pa cu CPB ta un di e puntonan importante. Pero tambe pa sigui posiciona Aruba como un partner clave pa Merca. Merca ta keda e sector mas importante pa nos turismo.

 Zulema ta traha pa Gobierno di Aruba desde 2005. Actualmente e ta eherce e funcion di Afdelingshoofd na Departamento di Asuntonan Economico, Comercio y Industria di cual e tin un team encarga cu Business Support, Export Promotion, Investment Promotion y Trade Policy. E tin e funcion tambe di Director Interino di e Departamento. Zulema a gradua na Rijksuniversiteit Groningen den International Relations/International Organizations despues di a caba VWO na Colegio Arubano. Un stage na Ministerio di Asuntonan Exterior cerca e Adviseur Koninkrijkszaken a duna Zulema e conviccion cu e miho manera pa aporta na bienestar y progreso di su dushi isla, ta pa traha na Aruba mes.

Semper e tabata di opinion cu aunke Relacionnan Exterior ta un tema di Reino, cu Aruba por ta un pionero riba nivel internacional y por influencia e agenda internacional. Zulema ta mira cu Aruba tin hopi candidatonan cu por funciona exitosamente den diplomacia den Reino Hulandes, pero e oportunidadnan ta limita pasobra mester competi cu Hulandesnan pa un funcion diplomatico na Ministerio di Asuntonan Exterior.

Den su carera como ambtenaar, Zulema a eherce e funcion di beleidsmedewerker na Departamento di Asuntonan Economico, Comercio y Industria, como na Departamento di Asuntonan Exterior. Su experticio den gobierno a amplia ora Zulema a traha na Bestuurskantoor prome como Adviseur di Minister y despues como Waarnemend Secretaris di Conseho di Minister, na unda el a experencia di cerca e proceso di decision politico.

Banda di su trabou, Zulema a contribui na empoderacion di hobennan door di ta docente part-time di Organization, Governance and Management na Universidad di Aruba. Desde 2021 Zulema ta Segunda Secretaria-General den e directiva di Comite Olimpico Arubano. Recientemente el a forma parti di e Comision Bishita Real instala door di Minister-President riba solicitud di Gobernador di Aruba. Zulema ta casa desde 2004 cu Melvin Dabian y ta mama di un yiu muhe (20) studiando na Hulanda y un yiu homber (16) cu tin ambicion pa bira un Student-Athlete den Atletismo.




Gana un iPhone 15 Pro cu Digicel
Keto bay ta celebra cu Digicel ta conta un gran faboritismo entre usuarionan y p’esey ta regala 15x iphone15 Pro entre usuario di Digicel. P’esnan cu tin cuenta prepago; cumpra cualkier Prime Ultra Bundle of upgrade pa un Postpaid y ya bo ta participa.

P’e esunnan cu tin un cuenta Postpaid, ya bo ta participando automaticamente! Digicel ya a cuminsa regala e total di 15 telefon iohone15 Pro y ta desea tur cliente suerte. 

Sigui Digicel Aruba su pagina social ariba Instagram y Facebook pa mas informacion.




Dicon e fenomeno di olanan halto na e costa di Aruba
Tin momento cu e olanan na e costanan west y zuid di Aruba ta mas halto cu normal y alabes un poco bruto, mientras cu e tempo na Aruba ta normal E fenomeno aki di naturaleza no ta sucede pa arte di magia, pero e tin su splicacion y ta aparece caba, sigur desde cu e planeta Tera y siguientemente Aruba a wordo forma.

Pa algun aña den e decada di 1960 pa 1970 un instituto Americano a haci un investigacion y estudio dje fenomeno aki. Kadaster y Havendienst (awe Directie Scheepvaart), specialmente stuurman Miguel Odor d.f.m. dje lanchanan di loods a duna asistencia. Si mi memoria no ta faya mi tin un ehemplar dje rapport cu resultado dje investigacion a wordo deponi na Biblioteca Nacional, pero mi ta sigur cu un ehemplar lo ta den e Library of Congress na Washington , E.U. Americano.

E parametronan – periodo dje ola y frecuencia –  pa haci e calculacion a wordo midi pa medio di sensornan cu a wordo poni na diferente puestonan den lama. No ta bay den detayenan tecnico aki, solamente cu e velocidad di un ola di lama ta depende di cuater factor fisico dje awa, cua nan ta: tension, rigides, densidad y temperatura.

E conclusion dje investigacion y estudio tabata cu e fenomeno aki ta aparece despues cu tabatin tempo malo of horcan, specialmente den region dje costa zuid oost  di E.U. Americano.

A resulta cu cada bes cu tin tempo malo of horcan cu ta pasa banda dje costa di Cap Hatteras na North Carolina, e olanan causa pa e tempestad of horcan ta coy direccion pazuid y ta yega Mona Passage entre Republica Dominicana y Puerto Rico.

E estrechamento aki cu un profundidad di 100 – 700 meter y  hanchura di 128 km, ta causa un tension na e olanan y esaki ta haci un cambio na e frecuencia, largura y velocidad dje olanan.

E olanan ta yega e costa di Nort na unda e lama ta hopi hundo y ta dal normal contra e barancanan, pero nan ta lora rond di Cudarebe y pasa pa e costanan pabao y pazuid. Aki e pendiente dje suela di lama pa e beach gradualmente ta bira mas grandi y pa esey menos profundo. E largura (di top pa top) dje ola ta wordo comprimi, y esaki ta bira mas halto y su velocidad ta disminui.

Na salida dje pasada e profundidad ta 700m y segun calculacion simpel y no stricto, e largura dje ola aki lo ta 120m y si e ciclo ta un den cada 8 seconde, e velocidad lo ta 15m/s (meter pa seconde) o 54km/ora. E distancia di Mona Passage pa Aruba ta 698km y si e profundidad no ta cambia, den 13 ora e ola lo yega Aruba, pero gradualmente e profundidad ta bira menos.

Segun calculacion na un profundidad di 10 meter e velocidad lo ta 4,4 m/s, o sea 4,4m X 3600sec = 15,8 km/ora. Na 1 meter di profundidad esaki lo ta 3,1m/s o sea 11,3 km/ora; e velocidad a baha, pero e ola a bira mas halto y ta kibra cu e surf  (branding) na nos beach.

Nos por compara esaki cu un mucha cu ta core y diripiente ta haya su mes dilanti di un barera; e mucha por stop (brake) y para, pero e ola no tin rem y ta dal contra e beach cu un forsa bruto.

E fenomeno dje ultimo dianan probablemente ta un efecto dje horcan Tammy. Aunke e no a yega masha cerca dje costanan na zuid oost di USA, segun noticianan el a causa si masha oleahe aya.

E proximo horcan, cu forma, si e drenta Lama Caribe of bay pasa na e costa dje Carolinanan, su bientonan fuerte lo por causa e fenomeno aki.

E ultimo biaha dje evento aki a causa hopi daño na e hotelnan banda di Punta Brabo y esaki ta un aviso pa Aruba cuminsa tuma precaucion. Institutonan meteorologico distingui di varios pais ta pronostica cu e nivel di lama, pa motibo dje keintamento di Planeta Tera, pa final dje siglo aki lo a subi gradualmente te cu tres (3) meter.

Vi Frank Sr.

Aruba




Ayudo a yega: Bureau City Inspector a cumpli cu habitante di Pos Chikito 351-C
E departamento di Bureau City Inspector a bolbe saca cara. Un señora di edad respeta a cana un caminda largo sin solucion. A pidi pa nos redaccion di 24ora.com duna un man. Esey ta locual nos a haci y a manda un team pa haci cobertura di un cantidad di taki di mata cu a crece di un otro tereno bay riba su tereno.

Como pensionado ya caba bo placa no ta yega pa cubri e gastonan di tur dia. P’esey kier a mira con por yega na un solucion, via e departamentonan concerni, cu no a duna oido. Finalmente ora nos a publica e problema y trece un reportahe, e yudansa a yega.

Departamento di Bureau City Inspector a bay mira e situacion y dia siguiente a bay den accion. E matanan cu tabata bati riba dak tabata stroba e hendenan di drumi. Awe por bisa cu e problema di e señora, di edad respeta, ta tras di lomba.

Danki na e trabou di BCI. Mayoria biaha ora e pueblo manda su mensahe via nos plataforma, e departamentonan concerni ta actua. Ora cu bay via e departamento directo cu hefe etc, e mensahe no ta yega na e luga corecto y p’esey nada ta pasa. Asina si e cos ta move y ta keda cla mas lihe, danki na e departamentonan atento manera BCI cu a actua mesora.




Yama 5937444: Diadomingo di pisca te na bo cas di 7:30 am pa 2 pm
Bo kier come pisca fresco awe diadomingo? Yama mesora na 5937444 y e van lo yega cu bo Pargo na mochi of e pisca cora di plato te na bo cas. For di 7:30 am pa 2 pm e pisca ta yega.

 Tin Pargo na mochi. Pisca cora na mochi. Tambe tin pisca cora di plato scama y habri limpi cla pa hasa.

 Prijs ta 24 florin pa kilo y delivery ta inclui den e prijs. Yama mesora pa asina bo tambe come pisca hunto cu famia awe diadomingo.




Ver Meulen: Nan no a nombra mi politicamente den Serlimar!
Den cuadro di henter e caso di Flamingo, caminda e sospechoso principal ta Otmar Oduber, tin diferente nomber cu a cay den Corte. A cuminsa cu varios acusacion contra e ex-mandatario y na final a termina cu supuesto nombramento di “spookambtenaar” na trabou. Pues, cu a uza placa di pueblo pa nombra hende sin cu nan a traha.

Richard Ver Meulen a acerca 24ora.com p’e duna su reaccion mirando cu el a tende cu den Corte su nomber a cay. Ta acusa Oduber cu a nombra tres persona di un forma no segun procedura manera mester ta. Ver Meulen a condena cu tipo di acusacion asina ta sali den Corte, mirando cu di un forma masha transparente el a solicita p’asina ricibi contracto cu Serlimar. 

Na ningun momento el a haya trabou via Otmar Oduber, manera tur otro, el a solicita pa un trabou y a ricibie tambe. Adicional, e tempo cu el a ricibi e contracto, e tabata sostene  partido AVP y no Otmar. Ver Meulen ta lamenta tipo di ocasion sin base asina.

Caso Flamingo

Na luna di mei di aña 2022 a detene Otmar Oduber, ex-minister di infrastructura durante Gabinete Wever-Croes I. A invit’e pa presenta na oficina di Landsrecherche y ey a deten’e.

A inform’e cu Ministerio Publico tin un total di ocho acusacion contra dje, cu ta encera corupcion, tumamento di placa bou mesa, falsificacion di documento, mal uzo di poder como minister, fraude y mas. Despues Ministerio Publico a clarifica cu actualmente ta sospech’e solamente di lo tabata envolvi den iregularidad di otorgamento di tereno comercial erfpacht den e periodo di 2017 te cu 2019.

Dia 24 di juni 2020, a tene inval na dos cas di ex-Minister Otmar Oduber, na Pavia y den Gold Coast. Aki a confisca documento, laptop, computer y tur otro material cu por uza como evidencia den e investigacion. A drenta oficina di dos compania y cas di e doño di compania.

Procurador General a duna Landsrecherche ordo na september 2019 pa cuminsa e investigacion aki relaciona cu informacion cu Ministerio Publico a ricibi di Cuerpo Policial di Aruba. E investigacion ‘Flamingo’ ta dirigi primordialmente riba e iregularidadnan den otorgamento di tereno comercial di erfpacht den e periodo di 2017 pa 2019. A investiga si un of mas compania a logra obtene incorectamente (un opcion) riba tereno di erfpacht den e periodo di november 2017 pa december 2019. Y den esaki a investiga tambe e eventual rol di ex-minister Otmar Oduber. 




Prome biaha den historia: Bingo Aruba ta parti shen mil florin na premio
A anuncia cos grandi pa fin di aña cu Bingo Aruba. Esaki t’e prome aña di Bingo Aruba y aworaki a sigui pa cera e aña aki atrobe cu pueblo. Segun Frank Solognier di Five Crown Gaming NV. Esaki ta un ‘give back’ pasobra e ganashi ta bay directamente p’e pueblo. E organisacionnan aki, na momento cu bende e bingo, nan ta haya nan parti di biaha y nan no tin ningun responsabilidad.

Bingo Aruba ta carga tur e premionan, e gastonan y e rebendedonan ta haya nan haya nan comision di biaha.

Pa union familiar esaki ta tremendo pasobra e famianan a ta uni y ta haya feedback tur dia, con e famianan a uni mas. E grandinan ta hopi contento pasobra e famia ta bin cerca nan sigur tur siman, tur diadomingo ora di bingo. Nan ta disfruta hopi. Esey t’e intencion y ta purba di yuda unda cu por, Solognier a indica.

MANTENE BINGO BIBO

E trabao di bingo ta definitivamente shete dia pa siman. Mercadeo ta den man di Mario Arends, cual ta man drechi di Solognier, sin lubida henter e team di transmision, ya cu nan tin un studio completo. Ora Ofo Escudero ta sinta, tin shete hende ta wak e, ta full un organisacion p’e sali mas perfecto cu ta posibel p’e pueblo hunga Bingo.

TRANSFER DI BIAHA

Frank Solognier a indica cu e premio grandi di shen mil florin ta garantisa. Pa cuminsa cu lo transfer a placa di biaha p’e ganado, ya cu no mester warda. Den cinco minuut e ganado por haya su placa. E placa aki tambe ta placa grandi, ora cu dia caba, tur hende tin nan placa riba nan cuenta.

CUMPRA PA BO NO KEDA AFO

Lo tin mil florin pa esunnan cu cumpra nan carchi trempan tur dia, desde dia 7 te cu dia 16 di december. E carchinan ta hopi limita, unabes cu e caba, no tin mas. No por saca mas pasobra ta e limite cu tin. Asina ta, asina cu wak cu tin carchi riba caya, cumpr’e di biaha, pasobra Op=Op.

UN BINGO GRANDI

Stellaris Casino ta gusta contribui na cos cu ta yuda fundacion y ta sinti cu a acerca nan pa aporta na e Bingo y pa nan ta un honor pa forma parti di esaki. No solamente lo bay tin hende na cas cu ta bay ta ganando premio sumamente grandi, pero tambe ta bay ta haya momento cu ta cumpra carchi di Bingo, ta contribuyendo pa un fundacion y esaki ta haci e proyecto aki asina bunita y ta motibo pakico Stellaris no por keda afo, segun Yazira Feliciana, kende ta Director of Marketing di Stellaris Casino.

Stellaris Casino lo percura pa haci e evento aki, hunto cu Bingo Aruba, un tiki mas grandi, debi cu lo bay pone premio extra durante e weganan di Bingo y tambe den e Ten Days of Christmas lo tin bonus cu tambe lo agrega, pa haci e premionan riba e Ten Days of Christmas hopi mas grandi.

SATISFACCION

A yega na e situacion y n’e momento cu Bingo Aruba a dicidi bay pa prome biaha den historia un suma record. Ofo Escudero tin hopi aña den mundo di Bingo y p’e ta un satisfaccion. Pa por haci esaki ta rekeri di hopi curashi y durf tambe pa haci asina, vooral cu e ta un Bingo cu ta bay yuda e organisacionnan cu tin mester di ayudo financiero.

Ya pa aworaki, tin cuater organisacion y lo purba di yega na un total di dies, caminda cu nan por sali hopi bon beneficia di e Bingo aki.

Ta un Bingo grandi, dia 17 di december, caminda cu lo bay tin 100 mil florin na premio. Ta cuminsando wega number 1 cu cinco mil florin. Tin un otro wega di cinco mil florin. Wega number 3 ta paga 6 mil florin. Wega number 4 ta paga 7 mil florin y asina e ta keda bay. Wega number 9 ta paga 15 mil florin y wega number 10 lo paga 25 mil florin.

Tur esaki lo bay sosode dia 17 di december y manera cu por a anuncia, esey no tabata tur. Lo bay duna tur esunnan cu cumpra Bingo for di aworaki e oportunidad di gana durante di Ten Days of Christmas, gradiciendo 24ora.com, ya cu nan por a haci esaki, como patrocinado di e Ten Days of Christmas, caminda cu for di dia 7 di december, te cu dia 16 di december, tur dia por gana mil florin di un giftcard di Do-It-Center. Esaki ta bay ta algo magnifico. Unabes cu cumpra e carchi ya for di trempan, bo ta participando pa por gana tambe e mil florin tur dia, cuminsando dia 7 di december te cu dia 16 di december.

UNDA PA CUMPRA

Actualmente lo bay duna tur instituto cu ta recaudando fondo e chens pa cuminsa bende prome mas den comienso di december. Despues lo bay ta n’e puntonan di benta rond di Aruba, conoci den pueblo. Ora cu yega na e total di 10 instituto, nan tambe tin e chens di bende y recauda fondo. Cu cada benta cu e institutonan bende, ya caba nan ta ganando.

Actualmente por yama na 6999914 of tambe na 6999916 cu por duna nan tambe mas informacion over unda tur e carchinan ta disponibel.




Caminda dilanti hotel a inunda
No ta manera. Di e forma aki e caminda principal dilanti e  hotelnan grandi a manece awe. Ta papia specificamente dilanti di RIU.

Tin hopi turista ainda ta haci uzo di e area ey pa cana of pa coy bus. E grupo aki mester a cana bay otro punto pa subi bus pa motibo cu e caretera ta inunda.

E problema no ta di e aña’ki ni di aña pasa. Pero di algun aña caba. E parti ey ta un poco abou. Y cu algun yobida e situacion ta bira manera por mira riba e potretnan aki.

A anuncia basta tempo pasa renobacion di e caminda dilanti e hotelnan, entre otro e hotelnan di renombre mundial. Pero nada ainda. E turistanan mientrastanto mester haya e mahos bista aki. Principalmente esunnan cu ta bini di Merca no ta custumbra cu situacionnan asina.




Nuebe luna pa tene relacion cu menor y sac’e na estado
Diabierna mainta Corte a dicta sentencia den e caso contra Andrick Royer di 23 aña, acusa di a tene relacion sexual cu un mucha muhe menor di 16 aña.Durante e tratamento fiscal a pidi pa declar’e culpabel.

Hues a haya proba cu el a tene relacion sexual cu e menor, esta un mucha di 14 aña. Aunke cu e ta bisa cu e no tabata sa cu ta un menor, Hues no a kere su palabranan.

A bis’e cu den un declaracion e mes a declara cu e mucha muhe a bis’e cu e tin 16 aña pero cu el a pensa cu e tin menos cu esey. “Bo mester a averigua, Hues a bis’e. Bo mes no a kere cu e tin 16 aña,” a bis’e durante lesamento di e sentencia.

Hues a tene cuenta cu e mucha muhe a sali na estado, cu lo afecta su resto di bida, ta afecta su posibilidadnan di sigui studia. Pero a tene cuenta tambe cu e acusado a siña su les y a bisa cu e kier percura pa e yiu.E castigo cu e mester sinta ta apenas 9 luna. A dun’e dos aña (24 luna), pero 15 luna ta condicional, cu un tempo di prueba di 2 aña y guia di Reclassering.




Weekend di pisca: Diabierna tin varios tipo di pisca fresco na Campeon
Weekend aki bo mester come bon. Bin Campeon busca bo pisca fresco. Pisca di plato tin Cora. Na mochi tin Djampou, Mulato, Picuda, Dorao “Mahi Mahi”, Brazie y Pargo. E banana pa hasa y e siboyo pica tempera den boter pa sabora cu e pisca tambe tey. Mainta tin dushi pastechi, kroket, hamburger y ham and egg. Si bo gusta pandushi cu driguidek crioyo tambe tin. Pasa 7:30 mainta ora Campeon habri y drecha bo dia cu pisca fresco bo hiba cas.




Deleita bo gusto: Extravaganza di Black Friday di YummyAruba p’e entusiasta culinario
Cu comienso di e temporada di Pasco, Aruba ta prepara pa un experiencia extraordinario di Black Friday y YummyAruba ta cla pa his’e na un nivel completamente nobo cu un oferta di cena tentado. P’esunnan cu ta busca un anochi fantastico y dushi, marca riba boso kalender, dia 24 di november, ya cu diesun di e restaurantnan mas popular di e isla ta uni pa ofrece un menu iresistibel di tres plato un prijs indiscutibel.

E restaurantnan participante ta aparece den un recorido culinario p’e miho establecimentonan di Aruba. For di e dushi delicianan Hulandes di Willems Dutch Pancake te n’e sabornan candente di Tango Argentine Grill, pasando door di e encanto dilanti lama na Surfside Beach Bar, e lineup ta priminti un biahe gastronomico diverso y dushi. E otro participantenan destaca ta Salt & Pepper, Que Pasa Restaurant & Winebar, Cafe the Plaza, Nos Clubhuis, MooMba Beach Bar & Restaurant, Kokoa Restaurant & Bar, Hadicurari y Fishes & More.

Loke ta haci e oferta aki di Black Friday ainda mas emocionante ta e variedad di oferta di cada restaurant. Cada establecimento a elabora un menu di tres plato unico y delicioso, adapta n’e diferente gusto y preferencianan di nan clientela. Ta un oportunidad unico pa experencia e habilidad culinario di algun di e miho chefnan di e isla riba un prijs accesibel.

Pa participa den e extravagancia culinario aki, ta imprescindibel reserva. Mirando e popularidad di e establecimentonan aki y e exclusividad di e oferta di Black Friday, ta recomenda encarecidamente pa reserva di antemano. E proceso di reservacion ta facilita comodamente a traves di e website oficial di YummyAruba, yummyaruba.com.

Mientras cu e isla ta uni pa e celebracion gastronomico aki, e oferta di cena di Black Friday di YummyAruba no solamente ta consisti den disfruta di un cuminda excepcional; e ta un invitacion pa experimenta e diferente y vibrante escena culinario cu Aruba tin pa ofrece.

Si bo ta un amante di cuminda local como tambe un bishitante cu ta busca pa explora e sabornan dushi di e isla, e evento aki ta priminti di ta un punto culminante di e temporada di vakantie.

Asina ta, dia 24 di november, regala bo mes un anochi di felicidad culinario mientras cu YummyAruba y e miho restaurantnan di e isla ta uni pa haci Black Friday un fiesta p’e sentidonan. Reserva bo mesa, saboria e sabornan y haci di e Black Friday aki un celebracion memorabel di excelencia culinario di Aruba. Pa haya mas informacion, bishita yummyaruba.com.




Edward Silberie: Arubiano compartiendo su talento artistico rond mundo
Hopi biaha na momento cu un cancion bira popular, esun cu ta haya e fama ta e cantante. Sinembargo e creador of esun cu a percura pa e popularidad aki mes ta tras di “pantaya”. Si menciona e nomber Edward Silberie poco hende lo reconoce. Probablemente esunnan cu ta sigui e medio artistico hopi di cerca lo reacciona “ah”, pero pa e ciudadano comun y coriente no ta un nomber conoci. Pero den mundo artistico nos tin un Rubiano grandi.

Silberie hopi biaha ta tras di camara y productor visual di cancionnan manera Savaneta, Miss Dior, Sak bay Piki, De Que Me Vale y hopi mas.

Mark-Benson Denz di 24ora.com su Miami Desk,  a subi yate na Miami pa entrevista Silberie riba e ultimo desaroyonan den mundo di musica y entretenimento.

Edward Silberie ta productor, editor, videografo y mucho mas. Su presencia regular na Miami a hala atencion di 24ora.com y a dicidi di combersa cu ne riba kico tin andando. E ta traha hopi di cerca cu Jeon y mayoria di e proyectonan cu e artista Rubiano a laga cerca otro artistanan na Merca, e ta encarga pa finalisa, o sea pone e toke final. Pero tambe proyectonan di Aruba, e ta probecha pa edit nan na Miami.

Ultimo aki el a graba cu Icons y Jeon na Paris, na Den Haag a graba un cantica cu pronto lo ta riba mercado y awo na Los Angeles ta grabando videoclip di un cancion cu el a produci cu Oscarcito y Andy Paradise.

Por a compronde cu ultimo tempo Silberie a laga su pasion pa musica un banda pa enfoca riba video. “Musica ta mi bida. For di chikito y mi infancia mi a traha musica.” Durante su trabou cu Jeon dado momento a surgi e idea pa cumpra un  camara y pone riba film loke e ta hinca den musica. Esaki e no a mira como un mal idea, mirando cu el a studia Audio Engineering y tabata comparti camber cu studiantenan cu tabatin camara. Pues e tabatin basta conocemento caba di e area ey.

Na Aruba no tabatin un persona den e area aki y nan a dicidi di cumpra un camara y cuminsa enfoca den e ramo aki tambe. “Pero semper musica a keda den banda toch. Hopi cerca. Awo den su mayoria mi no ta produci musica. Pero mi ta pone artista y productor traha cu otro. Y percura pa e mix di stemnan etc.”

Pa talentonan local por subi e trapi internacionalmente, ta importante networking, mester bay afo y trata di habri frontera. No keda warda pa aprobacion di publico of los un cancion. Kere den bo producto y lenguahe,” ta loke cu e ta recomenda.

Na Miami el a ripara cu e artistanan ta gusta e cultura di Aruba y p’esey e artista / talento local mester kere mas firme den su producto.  E artistanan ta experencia e musica di Aruba como algo otro, algo cu nunca nan a scucha y e zonidonan ta diferente. P’esey Danza  Dub cu Jeon a crea a logra drenta cerca artistanan internacional. Awo mes tin na caminda cu Jowell ( Puerto rico) un produccion andando, cu ora nan a scucha e zonido, di biaha a subi riba dje. Pues nan tabata kier e zonido ey.

Tambe a papia cu Silberie riba e cambionan cu tin cerca e fanaticonan. Antes ta saca un produccion, un cantica, y despues di algun luna ta bolbe saca otro. Pero awendia e demanda ta diferente. Nan kier mira cancion nobo mas rapido. Y no spera cuater luna pa otro producto. Y esaki ta mescos pa videoclip. Awo cu presencia di TikTok e fanaticonan no ta bay spera te ora cu keda cla cu un produccion di 10 mil dollar. Pa nan no ta importante esey. Nan kier mira e video di e cantica hopi lihe. P’esey el a cuminsa graba cu su mesun celular. Ademas wowo di e hendenan ta custumbra caba cu e sistema aki riba rednan social. Pues e aceptacion ta bon.

Y como musico, e sa e diferencia entre produci musica y produci video. E sa con pa hiba e feeling di cada musica den un video. Esaki pa e hendenan sa p.e. con pa baila cada tipo di musica. Mester transmiti e sentimento di un cantica bailabel den un video. Pa e hendenan no bay baila e cantica mucho slow y cada un tin su concepto pa cual tipo di hende e ta dirigi na dje.

Miami mes tin hopi talento. No lubida, el a splica,  cu tin switch di generacion, ya Daddy Yankee a retira pa haci otro cos. Ozuna tambe  ta preparando pa retira. E industria ta draai pero ta en espera di algo nobo.

Na e momentonan aki e ta trahando cu Jeon riba un proyecto pa mucha. E ta un 2D di cartoon na Spaño. E ta un album di dies cantica. Ta traha cu Jeon pa haci’e na Papiamento tambe, cu e intencion pa introduci esaki na e scolnan di Aruba.

E conseho di Silberie na talentonan local ta pa nan semper kere den nan mes. “Kere den bo mesun locuranan. Traha duro, sacrifica, disciplina bo mes. E por nifica dedicacion hopi ora den un proyecto.”




Jacobo Kock a celebra 50 aña trahando na APEX
Diabierna ultimo e famia di APEX a celebra 50 aña di trabou di nan colega stima Jacobo Kock. Ta un di e empleadonan cu mas aña di lealtad na MetaCorp.

Director di APEX, Richard de Veer a elogia Jacobo Kock su 5 decada di dedicacion, lealtad y compromiso di trabao, tanto na momentonan di reto como logro, cu tur esaki a contribui pa exito di e compania.

Despues cu Eddie de Veer, CEO di MetaCorp a entrega Jacobo Kock su merecido plakkaat di reconocimento, tur esnan presente a saborea e delicioso plato di P.F. Chang’s y a baila y gosa sin fin di e tremendo presentacion di Robert y su Solo Banda Show. Tambe DJ Randy Alejo di Metropolis a basha bon musica.

Jacobo Kock ta un ehempel dindedicacion, lealtad y seriedad na su trabou. E ta escencial den operacion di APEX.




Den carnaval 70: Quota Club lo t’ey maner’un clabo cu nan ‘earplugs’
Quota Club semper tabata activo durante e periodo di carnaval. E biaha aki, no ta bay ta un excepcion. Ivy Simon–Hernandez, presidente di Quota Club, durante e lansamento di carnaval 70 riba 11 di november 2023 a conta c’un biaha mas Quota Club lo ta activo no solamente riba caya, sino na e scolnan tambe. 

E ta importante pa proteha bo oido y no tin nada mas importante cu duna e informacion necesario riba e efecto di musica demasiado largo y mucho duro. 

Danki na comercio, Quota Club por bende nan conocido ‘earplugs’ riba caya y mayoria parti ta pa un suma masha abou mes. Quota Club t’ey pa sigui conscientisa e comunidad y haci uzo di bo oido.  “Carnaval ta dushi pero bo oido ta mas importante”, asina Ivo Simon-Hernandez a termina bisando.

Stella Montstanto ta service director pa 2023-2024, manera Ivy tambe a vocifera, ta e periodo cu Quota ta drenta e scolnan p’asina informa e muchanan riba e importancia di ‘earplugs’. 

Ta cuminsa cerca e muchanan. Den e ultimo añanan, e pueblo mes a cuminsa ripara e importancia di nan oido. Musica duro por ta dushi pero e ta cobra bo oido cu tempo, uza e ‘earplugs’ pa bo ta safe. 

Anualmente Quota Club ta sali cu alrededor di 18 mil ‘earplugs’ riba caya. Mayoria biaha e gruponan di carnaval ta cumpra caha cu tempo anticipa. Quota Club ta stimula pa sigui haci esaki. 




Corte Supremo: Riba matrimonio di mesun sexo por spera sentencia rond maart 2024
Diabierna a tuma luga pleidooi na Hoge Raad contra veredicto cu mester habri matrimonio pa pareha di mesun sexo, pleidooi di casacion cu Pais Aruba y Corsou a cuminsa.

Hester Wattendorff, vocero na Hoge Raad ta splica cu e procedura ta cu awor ambos partido tin e oportunidad pa reacciona por escrito riba nan posicion cual lo tuma luga dentro di dos siman, na Hulanda conoci manera Re- en dupliek.Despues e caso ta bay over na Parket, cual ta un entidad autonomo, un parti independiente di e organisacion hudicial na Hoge Raad. Nan ta duna conseho na Hoge Raad tocante e decision cu mester tuma, encarga pa e Abogado General.”El a laga sa awe durante e tratamento di e caso cu su plan ta pa riba 19 di januari 2024 duna e conseho of conclusion aki.”Ambos partido lo haya e oportunidad pa reacciona riba e conclusion aki por escrito.

Nan ta haya dos siman di tempo pa haci esaki. Ora cu ambos partido presenta nan reaccion, e caso lo sigui na Hoge Raad, den e caso aki na Civiele Kamer pa bay over na dialoga y dicidi.”Esaki ta nifica cu rond di luna di maart lo por spera un sentencia. E dianan ey ta estableci na momento cu Abogado General ta tuma e conclusion riba 19 di januari, eynan lo determina un fecha pa sentencia,” segun Wattendorff. E fecha cu lo determina pa duna sentencia ta uno tentativo segun Wattendorff pasobra no ta garantisa cu ta yega na e fecha poni. Dus e sentencia por bini hasta poco mas trempan, pero tambe un poco mas laat, segun Wattendorff ta indica.




Awe abo por ta e siguiente miyonario di Aruba cu Lotto 5
Diaranson ultimo Lotto 5 no a conoce ningun ganado cu ta pone e jackpot sigui crece y pa awe diasabra e suma bira 1 miyon 550 mil florin! 

Lotto 5 ta costa solamente 4 florin pa ticket y bo por combina bo 5 numbernan for di 01 te cu 35, si bo no sa cua numbernan pa kies, bo ta puntra bo rebendedor pa un loco y asina bo ta den wega pa bira e siguiente miyonario y gana e jackpot di 1 miyon 550 mil florin cu Lotto 5. Corda busca bo Lotto 5 trempan, pa asina bo no keda afo di e sorteo miyonario di awe nochi cu Lotto. 

Tambe Lotto ta ofrece bo e opcion pa por cumpra bo weganan di Lotto Online, kiermen si bo no tin chens pa sali cumpra bo weganan preferi di Lotto, bo por cumpr’e for di bo smart phone, tablet of bo computer!

Si ainda bo no tin un cuenta di Lotto Online, bishita www.lottoaruba.com , traha bo cuenta di hungado y asina cu bo cuenta ta aproba, bo por cuminsa hunga Lotto online tambe!

Sorteo di Lotto 5 ta hunga awe diasabra pa 7.45PM y por cumpra bo ticket na bo rebendedor faborito te cu 7.30PM.

Lotto, E Loteria di Aruba tin diferente wega, Catochi, Big 4, 1-OFF, Zodiac, Wega di Number di Korsou di Lotto, Lucky 3, Multi-X, Lotto di Dia, Lotto 5, Mini Mega y cu su Mega Plus, y e diferente weganan di Raspa y Gana y Instacash. Tambe lo por hunga Lotto Online door di bishita: bit.ly/3oIz5K9 pa por registra. Cumprando Lotto bo ta contribui na deporte riba nos isla. E meta ta pa organisa loteria, cambia bida di su hungadonan y na mes momento inverti den deporte local pa medio di donacionnan na e comision di subsidio.




Dicon e fenomeno di olanan halto na e costa di Aruba
Tin momento cu e olanan na e costanan west y zuid di Aruba ta mas halto cu normal y alabes un poco bruto, mientras cu e tempo na Aruba ta normal E fenomeno aki di naturaleza no ta sucede pa arte di magia, pero e tin su splicacion y ta aparece caba, sigur desde cu e planeta Tera y siguientemente Aruba a wordo forma.

Pa algun aña den e decada di 1960 pa 1970 un instituto Americano a haci un investigacion y estudio dje fenomeno aki. Kadaster y Havendienst (awe Directie Scheepvaart), specialmente stuurman Miguel Odor d.f.m. dje lanchanan di loods a duna asistencia. Si mi memoria no ta faya mi tin un ehemplar dje rapport cu resultado dje investigacion a wordo deponi na Biblioteca Nacional, pero mi ta sigur cu un ehemplar lo ta den e Library of Congress na Washington , E.U. Americano.

E parametronan – periodo dje ola y frecuencia –  pa haci e calculacion a wordo midi pa medio di sensornan cu a wordo poni na diferente puestonan den lama. No ta bay den detayenan tecnico aki, solamente cu e velocidad di un ola di lama ta depende di cuater factor fisico dje awa, cua nan ta: tension, rigides, densidad y temperatura.

E conclusion dje investigacion y estudio tabata cu e fenomeno aki ta aparece despues cu tabatin tempo malo of horcan, specialmente den region dje costa zuid oost  di E.U. Americano.

A resulta cu cada bes cu tin tempo malo of horcan cu ta pasa banda dje costa di Cap Hatteras na North Carolina, e olanan causa pa e tempestad of horcan ta coy direccion pazuid y ta yega Mona Passage entre Republica Dominicana y Puerto Rico.

E estrechamento aki cu un profundidad di 100 – 700 meter y  hanchura di 128 km, ta causa un tension na e olanan y esaki ta haci un cambio na e frecuencia, largura y velocidad dje olanan.

E olanan ta yega e costa di Nort na unda e lama ta hopi hundo y ta dal normal contra e barancanan, pero nan ta lora rond di Cudarebe y pasa pa e costanan pabao y pazuid. Aki e pendiente dje suela di lama pa e beach gradualmente ta bira mas grandi y pa esey menos profundo. E largura (di top pa top) dje ola ta wordo comprimi, y esaki ta bira mas halto y su velocidad ta disminui.

Na salida dje pasada e profundidad ta 700m y segun calculacion simpel y no stricto, e largura dje ola aki lo ta 120m y si e ciclo ta un den cada 8 seconde, e velocidad lo ta 15m/s (meter pa seconde) o 54km/ora. E distancia di Mona Passage pa Aruba ta 698km y si e profundidad no ta cambia, den 13 ora e ola lo yega Aruba, pero gradualmente e profundidad ta bira menos.

Segun calculacion na un profundidad di 10 meter e velocidad lo ta 4,4 m/s, o sea 4,4m X 3600sec = 15,8 km/ora. Na 1 meter di profundidad esaki lo ta 3,1m/s o sea 11,3 km/ora; e velocidad a baha, pero e ola a bira mas halto y ta kibra cu e surf  (branding) na nos beach.

Nos por compara esaki cu un mucha cu ta core y diripiente ta haya su mes dilanti di un barera; e mucha por stop (brake) y para, pero e ola no tin rem y ta dal contra e beach cu un forsa bruto.

E fenomeno dje ultimo dianan probablemente ta un efecto dje horcan Tammy. Aunke e no a yega masha cerca dje costanan na zuid oost di USA, segun noticianan el a causa si masha oleahe aya.

E proximo horcan, cu forma, si e drenta Lama Caribe of bay pasa na e costa dje Carolinanan, su bientonan fuerte lo por causa e fenomeno aki.

E ultimo biaha dje evento aki a causa hopi daño na e hotelnan banda di Punta Brabo y esaki ta un aviso pa Aruba cuminsa tuma precaucion. Institutonan meteorologico distingui di varios pais ta pronostica cu e nivel di lama, pa motibo dje keintamento di Planeta Tera, pa final dje siglo aki lo a subi gradualmente te cu tres (3) meter.

Vi Frank Sr.

Aruba




Preocupacion den pueblo cu awa troebel por ta haciendo hende malo
Actualmente tin un “andansa” ta bayendo rond, unda cu hopi hende ta birando malo, cu sacamento y diarea. Motibo di esaki, no ta conoci.

E “andansa” aki no ta discrimina, e ta pa tur edad. Hopi t’e scolnan cu tambe ta informa cu hopi di e alumnonan ta malo na cas, cu sacamento y diarea. Oficialmente di e departamentonan di Gobierno no a ricibi niun informacion di kico lo por ta e causa.Ultimo dianan por a tende cu e awa cu ta sali for di e tubo ta smaak ‘brak’ y hasta den algun caso, e lo tin un holo straño. Esaki ta den bario di Macuarima. Y esaki kisas ta un di e causanan cu tin hende malo na cas.

Den Oranjestad tambe tin varios oficina cu tin personal malo na cas. Un usuario di 24ora a tuma contacto cu nos redaccion unda cu por mira claramente cu e awa cu ta saliendo for di e cranchi na nan cas, no ta e awa cu tur hende ta custuma cu ne. E awa tin un color manera blauw hopi cla. Esaki ta den area di Primavera.Pregunta ta: Cuanto caso mas asina lo tin rond di nos isla cu no ta na altura di dje?

Nos di 24ora.com lo tuma contacto cu e departamentonan concerni pa busca mas informacion. 




KVK ta recorda empresario riba obligacion legal importante
Camara di Comercio y industria Aruba (KvK) kier a tuma e oportunidad aki pa recorda tur empresario riba e cambionan importante den ley y e siguiente obligacionnan stipula pa ley cu ta di importancia pa nan negoshi. 

E cambionan ta encera e.o cambio den e posicion legal di e asociacionnan, obligacion pa tur fundacion pa registra den e Registro di negoshi y obligacion di registra UBO(nan). 

Asociacion cu autoridad legal completo mester ta inscribi na KvK

Cu e implementacion di Buki 2 di e Codigo Civil di Aruba, tur asociacion a adkiri entidad legal (rechtspersoonlijkheid).  Buki 2 ta haci distincion entre e asociacionnan cu autoridad legal completo (volledige rechtsbevoegdheid) y e asociacionnan cu autoridad legal limita (beperkte rechtsbevoegdheid). E asociacion cu autoridad legal completo ta constitui via acta notarial. Alabes, tin e obligacion legal pa inscribi e asociacion cu autoridad legal completo den e Registro di negoshi na KvK. 

Asociacion cu autoridad legal limita por inscribi na KvK

E asociacionnan cu no tabatin entidad legal prome cu Buki 2 a drenta na vigor, automaticamente a converti den asociacion cu autoridad limita. Pues, den e sistema nobo e asociacion sin entidad legal no ta figura mas. 

E dirigentenan ta en principio – ademas di e asociacion – individualmente responsabel pa cualkier debe. No tin e obligacion legal pa inscribi e asociacion cu autoridad legal limita den e Registro di negoshi na KvK, pero esaki si ta posibel. Door di inscribi e asociacion cu autoridad legal limita den e Registro di negoshi, por limita e responsabilidad di e dirigentenan. P’e motibo aki, KvK ta urgi tur dirigente di e asociacionnan cu autoridad legal limita pa inscribi e asociacion den e Registro di negoshi na KvK. 

Tur fundacion mester ta inscribi na KvK

Cu e implementacion di Buki 2 di e Codigo Civil di Aruba riba prome di januari 2021, tur fundacion, tin e obligacion legal pa registra den e Registro di negoshi na KvK. Desde e implementacion aki, e Registro di fundacion (Stichtingenregister), ta forma parti di e Registro di negoshi. E fundacionnan cu ya tabata inscribi den e Registro di fundacion prome cu prome di januari 2021, no mester registra di nobo den e Registro di negoshi na KvK. E registracion aki a tuma luga automaticamente. E fundacionnan aki no mester bolbe paga e montante di inscripcion pero si mester paga e contribucion anual. 

Ley di Registro Comercial tin consecuencia pa fundacion existente

Desde prome di januari 2023 a drenta na vigor un version adapta di e Ley di Registro Comercial (Handelsregisterverordening). Cu e adaptacion aki, tur fundacion tin e obligacion legal pa registra, alabes paga un contribucion anual. Esaki ta nifica cu fundacionnan existente prome cu e fecha aki cu nunca a registra, tambe tin e obligacion legal pa registra den e Registro di Negoshi na KvK. 

Registracion di UBO(nan)

Un di e cambionan di ley cu a drenta na vigor entrante prome di januari 2023 ta encera e implementacion di un UBO-register. Un UBO ta e “Ultimate Beneficial Owner”, pues e persona cu na final di cuenta t’e beneficiario/propietario of esun cu por tuma decision pa cu un organisacion, compania, fundacion of asociacion. Por pensa entre otro riba e personanan cu tin mas cu 25% di e accionnan di e compania of persona cu tin mas cu 25% di bienes di un empresa. 

E tarea pa instala y administra e UBO-Register asigna na KvK y incorpora den e ley di Registro Comercial (Handelsregisterverordening). E entidadnan huridico (rechtspersonen y personenvennootschappen) tin e obligacion di registra nan UBO(nan) den e UBO-Register. E obligacion di registracion aki ta cay riba e director/dirigente/socio y doño di e compania. Den caso cu e director/dirigente/socio of doño di e compania ta un entidad huridico, tur e dirigentenan di e entidad aki mester yena e formulario digital corespondiente pa registra UBO. Tambe ora tin cambio den e doño(nan) mester registra e cambio na KvK




AHATA: Hotel ta sigui enfoca riba calidad en bes di cantidad di huesped
ORANJESTAD, Aruba – 13 November:  Aruba Hotel & Tourism Association (AHATA) ta acumula e cifranan di ocupacion y prijs di hotelnan tur luna y CEO di AHATA, Tisa LaSorte, ta anuncia cu na October atrobe e RevPAR a crece pa motibo cu huesped ta pagando prijs mas halto, pero tin menos ocupacion compara cu experiencia historico.

OCTOBER 2023:

JANUARI – OCTOBER 2023:  

PROYECCION:

Proyeccion actual pa ocupacion averahe di hotel pa November ta 78%, December ta 79%, y pa Januari ta 78%. E expectativa pa aña 2024 su ocupacion averahe ta 73%, cual ta representa un reduccion di 13% compara cu e averahe di aña 2019.

TIMESHARE:

Ocupacion na propiedadnan Timeshare tabata 85% na October 2023.

Hotel miembro di AHATA: Amsterdam Manor Beach Resort, Barceló Aruba, Boardwalk Boutique Hotel, Brickell Bay Beach Club, Bucuti & Tara Beach Resort, Courtyard by Marriott, Divi & Tamarijn All-Inclusive, Eagle Aruba Resort, Embassy Suites by Hilton Aruba, Holiday Inn Resort Aruba, Hyatt Regency Aruba, Hyatt Place Aruba Airport, Manchebo Beach Resort, Marriott Aruba & Stellaris Casino, Ocean Z Hotel, Paradera Park, Radisson Blu Aruba, Rehoboth Peaceland Boutique Hotel, Renaissance Wind Creek Aruba Resort, The Ritz-Carlton Aruba, RIU Palace Aruba, RIU Palace Antillas y Talk of the Town Hotel. 

Timeshare miembro di AHATA: Divi Aruba Phoenix, Divi Dutch Village, Divi Village Golf, La Cabana, Marriott Ocean Club, Marriott Surf Club, The Mill Resort.

Vacation rental miembro di AHATA: Aramis Real Estate, Aruba’s Life Vacation Residences, Casiola Aruba, Cobalt Blue Residences, Ford Property Management, Turibana Plaza, Santa Lucia Landhuis, Russo Real Estate.




Edmarc Kock a gradua como Bachelor of Arts na Universidad di Aruba
Diaranson 8 di November 2023, Edmarc a defende su tesis exitosamente y a obtene su titulo di Bachelor of Arts. Esaki a sosode dilanti di e comision di graduacion cu tawata consisti di Edward Erasmus, M.A., Helmut Vink, LL.M. M.A. y drs. ing. Michael Raymond, ken ta Manager Afvalinzameling Serlimar SG. Ademas tabata presente decano di Facultad di Arte y Ciencia, dr. Mieke de Droog, famia di Edmarc, invitado y docente di Universidad di Aruba.

E titulo di Edmarc su tesis ta “Collaborative Governance: A Case Study on Waste Management in Aruba Prior to the 2021 Aruban General Election”. Edmarc a investiga con gobernacion colaborativo por a contribui na reto di maneho sostenibel di desperdicio (sushi) na Aruba prome cu e eleccion general di Aruba na 2021.

Cu e investigacion aki, Edmarc kier a demostra cu gobernacion colaborativo por ta exitoso si tur organisacion traha hunto pa combati e retonan di desperdicio na Aruba. E investigacion a demostra e importancia y tambe varios beneficio pa Aruba y mayoria di e organisacionnan relaciona cu desperdicio. 

Edmarc a colabora cu diferente organisacion den e sector di desperdicio y a base di e resultadonan di e investigacion, a duna diferente recomendacion. Informacion y recomendacion di e diferente organisacionnan cu a participa den e investigacion a yuda Edmarc cu e proceso di formulacion di su recomendacionnan. E recomendacionnan proponi ta entre otro: establece un mision y un vision distinto, desaroya plan di accion cu ta enfoca riba paso cortico, envolve mas organisacion pa participa den maneho di desperdicio y educa/conscientisa e pueblo di Aruba tocante e importancia di mantencion di desperdicio.

Un palabra di gratitud ta bay na: coleganan di Universidad di Aruba, e docentenan di e departamento di OGM y profesional cu a yuda of guia Edmarc como studiante. Tambe ta gradici tur e organisacionnan cu a participa y esnan pafo di Universidad di Aruba cu a contribui na un manera of otro.

Pa mas informacion riba e estudio OGM, bishita e website di Universidad di Aruba na http://www.ua.aw/ogm, e pagina di Facebook @UniversityofArubaOGM y e pagina di Instagram @ogm_ua.  




